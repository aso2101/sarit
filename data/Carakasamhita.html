<html lang="en"><!--THIS FILE IS GENERATED FROM AN XML MASTER. DO NOT EDIT (5)--><head><title>Carakasaṃhitā [a machine-readable transcription]</title><meta name="author" content="Caraka and Agniveśa"><meta name="generator" content="Text Encoding Initiative Consortium XSLT stylesheets"><meta name="DC.Title" content="Carakasaṃhitā [a machine-readable transcription]"><meta name="DC.Type" content="Text"><meta name="DC.Format" content="text/html"><meta http-equiv="Content-Type" content="text/html; charset=UTF-8"><link href="http://www.tei-c.org/release/xml/tei/stylesheet/tei.css" rel="stylesheet" type="text/css"><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css">
<script type="text/javascript"><!--
	    function startUp() {
	  } 

	--></script></head><body class="simple" id="TOP" onload="startUp()"><p class="sarit-claim">This file is a result of <a href="http://sarit.indology.info/top.shtml">SARIT</a> (Search and Retrieval of Indic
        Texts). This revision, 2011-07-07, is due to Dominik Wujastyk. For more information about this
        document, please visit <a href="http://sarit.indology.info/top.shtml">http://sarit.indology.info/top.shtml</a>.</p><div class="stdheader"><h2 class="institution"><a href="http://indology.info">INDOLOGY: Resources for Indological Scholarship</a></h2><h2 class="department"><a href="http://sarit.indology.info/top.shtml">SARIT—Search and Retrieval of Indic Texts</a></h2><h1 class="maintitle">Carakasaṃhitā [a machine-readable transcription]</h1> Author Caraka and Agniveśa (revised Dominik Wujastyk) 2011</div><h2>Table of contents</h2><ul class="toc toc_body"><li class="toc">1. <a class="toc toc_0" href="#body.1_div1.1">sūtrasthānam /</a><ul class="toc"><li class="toc">1.1. <a class="toc toc_1" href="#body.1_div1.1_div2.1"> prathamo+adhyāyaḥ / </a></li><li class="toc">1.2. <a class="toc toc_1" href="#body.1_div1.1_div2.2"> dvitīyo+adhyāyaḥ/</a></li><li class="toc">1.3. <a class="toc toc_1" href="#body.1_div1.1_div2.3"> tṛtīyo+adhyāyaḥ/</a></li><li class="toc">1.4. <a class="toc toc_1" href="#body.1_div1.1_div2.4"> caturtho+adhyāyaḥ/</a></li><li class="toc">1.5. <a class="toc toc_1" href="#body.1_div1.1_div2.5"> pañcamo+adhyāyaḥ/</a></li><li class="toc">1.6. <a class="toc toc_1" href="#body.1_div1.1_div2.6">ṣaṣṭho+adhyāyaḥ / </a></li><li class="toc">1.7. <a class="toc toc_1" href="#body.1_div1.1_div2.7">saptamo+adhyāyaḥ / </a></li><li class="toc">1.8. <a class="toc toc_1" href="#body.1_div1.1_div2.8"> aṣṭamo+adhyāyaḥ / </a></li><li class="toc">1.9. <a class="toc toc_1" href="#body.1_div1.1_div2.9">navamo+adhyāyaḥ / </a></li><li class="toc">1.10. <a class="toc toc_1" href="#body.1_div1.1_div2.10">daśamo+adhyāyaḥ / </a></li><li class="toc">1.11. <a class="toc toc_1" href="#body.1_div1.1_div2.11">ekādaśa+adhyāyaḥ</a></li><li class="toc">1.12. <a class="toc toc_1" href="#body.1_div1.1_div2.12">dvādaśo+adhyāyaḥ / </a></li><li class="toc">1.13. <a class="toc toc_1" href="#body.1_div1.1_div2.13">trayodaśo+adhyāyaḥ / </a></li><li class="toc">1.14. <a class="toc toc_1" href="#body.1_div1.1_div2.14"> caturdaśa+adhyāyaḥ/ </a></li><li class="toc">1.15. <a class="toc toc_1" href="#body.1_div1.1_div2.15"> pañcadaśo+adhyāyaḥ </a></li><li class="toc">1.16. <a class="toc toc_1" href="#body.1_div1.1_div2.16"> ṣoḍaśo+adhyāyaḥ </a></li><li class="toc">1.17. <a class="toc toc_1" href="#body.1_div1.1_div2.17"> saptadaśo+adhyāyaḥ/</a></li><li class="toc">1.18. <a class="toc toc_1" href="#body.1_div1.1_div2.18"> aṣṭādaśo+adhyāyaḥ/</a></li><li class="toc">1.19. <a class="toc toc_1" href="#body.1_div1.1_div2.19"> ūnaviṃśo+adhyāyaḥ/</a></li><li class="toc">1.20. <a class="toc toc_1" href="#body.1_div1.1_div2.20">viṃśo+adhyāyaḥ/</a></li><li class="toc">1.21. <a class="toc toc_1" href="#body.1_div1.1_div2.21"> ekaviṃśo+adhyāyaḥ </a></li><li class="toc">1.22. <a class="toc toc_1" href="#body.1_div1.1_div2.22"> dvāviṃśo+adhyāyaḥ/</a></li><li class="toc">1.23. <a class="toc toc_1" href="#body.1_div1.1_div2.23"> trayoviṃśo+adhyāyaḥ/</a></li><li class="toc">1.24. <a class="toc toc_1" href="#body.1_div1.1_div2.24"> caturviṃśo+adhyāyaḥ/</a></li><li class="toc">1.25. <a class="toc toc_1" href="#body.1_div1.1_div2.25"> pañcaviṃśo+adhyāyaḥ </a></li><li class="toc">1.26. <a class="toc toc_1" href="#body.1_div1.1_div2.26"> ṣaḍviṃśo+adhyāyaḥ </a></li><li class="toc">1.27. <a class="toc toc_1" href="#body.1_div1.1_div2.27"> saptaviṃśo+adhyāyaḥ </a></li><li class="toc">1.28. <a class="toc toc_1" href="#body.1_div1.1_div2.28"> aṣṭāviṃśo+adhyāyaḥ </a></li><li class="toc">1.29. <a class="toc toc_1" href="#body.1_div1.1_div2.29"> ūnatriṃśo+adhyāyaḥ </a></li><li class="toc">1.30. <a class="toc toc_1" href="#body.1_div1.1_div2.30"> triṃśo+adhyāyaḥ </a></li></ul></li><li class="toc">2. <a class="toc toc_0" href="#body.1_div1.2">nidānasthānam/</a><ul class="toc"><li class="toc">2.1. <a class="toc toc_1" href="#body.1_div1.2_div2.1">prathamo+adhyāyaḥ/</a></li><li class="toc">2.2. <a class="toc toc_1" href="#body.1_div1.2_div2.2">dvitīyo+adhyāyaḥ/</a></li><li class="toc">2.3. <a class="toc toc_1" href="#body.1_div1.2_div2.3"> tṛtīyo+adhyāyaḥ/</a></li><li class="toc">2.4. <a class="toc toc_1" href="#body.1_div1.2_div2.4"> caturtho+adhyāyaḥ/</a></li><li class="toc">2.5. <a class="toc toc_1" href="#body.1_div1.2_div2.5"> pañcamo+adhyāyaḥ/</a></li><li class="toc">2.6. <a class="toc toc_1" href="#body.1_div1.2_div2.6"> ṣaṣṭho+adhyāyaḥ/</a></li><li class="toc">2.7. <a class="toc toc_1" href="#body.1_div1.2_div2.7"> aṣṭamo+adhyāyaḥ/</a></li></ul></li><li class="toc">3. <a class="toc toc_0" href="#body.1_div1.3">vimānasthānam/</a><ul class="toc"><li class="toc">3.1. <a class="toc toc_1" href="#body.1_div1.3_div2.1"> prathamo+adhyāyaḥ/</a></li><li class="toc">3.2. <a class="toc toc_1" href="#body.1_div1.3_div2.2"> dvitīyo+adhyāyaḥ/</a></li><li class="toc">3.3. <a class="toc toc_1" href="#body.1_div1.3_div2.3"> tṛtīyo+adhyāyaḥ/</a></li><li class="toc">3.4. <a class="toc toc_1" href="#body.1_div1.3_div2.4"> caturtho+adhyāyaḥ/</a></li><li class="toc">3.5. <a class="toc toc_1" href="#body.1_div1.3_div2.5"> pañcamo+adhyāyaḥ/</a></li><li class="toc">3.6. <a class="toc toc_1" href="#body.1_div1.3_div2.6"> ṣaṣṭho+adhyāyaḥ/</a></li><li class="toc">3.7. <a class="toc toc_1" href="#body.1_div1.3_div2.7"> saptamo+adhyāyaḥ/</a></li><li class="toc">3.8. <a class="toc toc_1" href="#body.1_div1.3_div2.8"> aṣṭamo+adhyāyaḥ/</a></li></ul></li><li class="toc">4. <a class="toc toc_0" href="#body.1_div1.4">śārīrasthāna</a><ul class="toc"><li class="toc">4.1. <a class="toc toc_1" href="#body.1_div1.4_div2.1"> prathamo+adhyāyaḥ/</a></li><li class="toc">4.2. <a class="toc toc_1" href="#body.1_div1.4_div2.2">dvitīyo+adhyāyaḥ/</a></li><li class="toc">4.3. <a class="toc toc_1" href="#body.1_div1.4_div2.3"> tṛtīyo+adhyāyaḥ/</a></li><li class="toc">4.4. <a class="toc toc_1" href="#body.1_div1.4_div2.4"> caturtho+adhyāyaḥ/</a></li><li class="toc">4.5. <a class="toc toc_1" href="#body.1_div1.4_div2.5"> pañcamo+adhyāyaḥ/</a></li><li class="toc">4.6. <a class="toc toc_1" href="#body.1_div1.4_div2.6"> ṣaṣṭho+adhyāyaḥ/</a></li><li class="toc">4.7. <a class="toc toc_1" href="#body.1_div1.4_div2.7"> saptamo+adhyāyaḥ/</a></li><li class="toc">4.8. <a class="toc toc_1" href="#body.1_div1.4_div2.8"> aṣṭamo+adhyāyaḥ</a></li></ul></li><li class="toc">5. <a class="toc toc_0" href="#body.1_div1.5"> indriyasthānam/ </a><ul class="toc"><li class="toc">5.1. <a class="toc toc_1" href="#body.1_div1.5_div2.1"> prathamo+adhyāyaḥ/</a></li><li class="toc">5.2. <a class="toc toc_1" href="#body.1_div1.5_div2.2"> dvitīyo+adhyāyaḥ/</a></li><li class="toc">5.3. <a class="toc toc_1" href="#body.1_div1.5_div2.3"> tritīyo+adhyāyaḥ/</a></li><li class="toc">5.4. <a class="toc toc_1" href="#body.1_div1.5_div2.4"> caturtho+adhyāyaḥ/</a></li><li class="toc">5.5. <a class="toc toc_1" href="#body.1_div1.5_div2.5"> pañcamo+adhyāyaḥ/</a></li><li class="toc">5.6. <a class="toc toc_1" href="#body.1_div1.5_div2.6"> ṣaṣṭho+adhyāyaḥ/</a></li><li class="toc">5.7. <a class="toc toc_1" href="#body.1_div1.5_div2.7"> saptamo+adhyāyaḥ/</a></li><li class="toc">5.8. <a class="toc toc_1" href="#body.1_div1.5_div2.8"> aṣṭamo+adhyāyaḥ/</a></li><li class="toc">5.9. <a class="toc toc_1" href="#body.1_div1.5_div2.9"> navamo+adhyāyaḥ/</a></li><li class="toc">5.10. <a class="toc toc_1" href="#body.1_div1.5_div2.10"> daśamo+adhyāyaḥ/</a></li><li class="toc">5.11. <a class="toc toc_1" href="#body.1_div1.5_div2.11"> ekādaśo+adhyāyaḥ/</a></li><li class="toc">5.12. <a class="toc toc_1" href="#body.1_div1.5_div2.12"> dvādaśo+adhyāyaḥ/</a></li></ul></li><li class="toc">6. <a class="toc toc_0" href="#body.1_div1.6"> cikitsāsthānam/ </a><ul class="toc"><li class="toc">6.1. <a class="toc toc_1" href="#body.1_div1.6_div2.1"> prathamo+adhyāyaḥ/</a><ul class="toc"></ul></li><li class="toc">6.3. <a class="toc toc_1" href="#body.1_div1.6_div2.3"> tṛtīyo+adhyāyaḥ/</a></li><li class="toc">6.4. <a class="toc toc_1" href="#body.1_div1.6_div2.4"> caturtho+adhyāyaḥ/</a></li><li class="toc">6.5. <a class="toc toc_1" href="#body.1_div1.6_div2.5"> pañcamo+adhyāyaḥ/</a></li><li class="toc">6.6. <a class="toc toc_1" href="#body.1_div1.6_div2.6"> ṣaṣṭho+adhyāyaḥ/</a></li><li class="toc">6.7. <a class="toc toc_1" href="#body.1_div1.6_div2.7"> saptamo+adhyāyaḥ/</a></li><li class="toc">6.8. <a class="toc toc_1" href="#body.1_div1.6_div2.8"> aṣṭamo+adhyāyaḥ/</a></li><li class="toc">6.9. <a class="toc toc_1" href="#body.1_div1.6_div2.9"> navamo+adhyāyaḥ/</a></li><li class="toc">6.10. <a class="toc toc_1" href="#body.1_div1.6_div2.10"> daśamo+adhyāyaḥ/</a></li><li class="toc">6.11. <a class="toc toc_1" href="#body.1_div1.6_div2.11"> ekādaśo+adhyāyaḥ/</a></li><li class="toc">6.12. <a class="toc toc_1" href="#body.1_div1.6_div2.12"> dvādaśo+adhyāyaḥ/</a></li><li class="toc">6.13. <a class="toc toc_1" href="#body.1_div1.6_div2.13"> trayodaśo+adhyāyaḥ/</a></li><li class="toc">6.14. <a class="toc toc_1" href="#body.1_div1.6_div2.14"> caturdaśo+adhyāyaḥ/</a></li><li class="toc">6.15. <a class="toc toc_1" href="#body.1_div1.6_div2.15"> pañcadaśo+adhyāyaḥ/</a></li><li class="toc">6.16. <a class="toc toc_1" href="#body.1_div1.6_div2.16"> ṣoḍaśo+adhyāyaḥ/</a></li><li class="toc">6.17. <a class="toc toc_1" href="#body.1_div1.6_div2.17"> saptadaśo+adhyāyaḥ/</a></li><li class="toc">6.18. <a class="toc toc_1" href="#body.1_div1.6_div2.18"> aṣṭādaśo+adhyāyaḥ/</a></li><li class="toc">6.19. <a class="toc toc_1" href="#body.1_div1.6_div2.19"> ekonaviṃśo+adhyāyaḥ/</a></li><li class="toc">6.20. <a class="toc toc_1" href="#body.1_div1.6_div2.20"> viṃśo+adhyāyaḥ/</a></li><li class="toc">6.21. <a class="toc toc_1" href="#body.1_div1.6_div2.21"> ekaviṃśo+adhyāyaḥ/</a></li><li class="toc">6.22. <a class="toc toc_1" href="#body.1_div1.6_div2.22"> dvāviṃśo+adhyāyaḥ/</a></li><li class="toc">6.23. <a class="toc toc_1" href="#body.1_div1.6_div2.23"> trayoviṃśo+adhyāyaḥ/</a></li><li class="toc">6.24. <a class="toc toc_1" href="#body.1_div1.6_div2.24"> caturviṃśo+adhyāyaḥ/</a></li><li class="toc">6.25. <a class="toc toc_1" href="#body.1_div1.6_div2.25"> pañcaviṃśo+adhyāyaḥ/</a></li><li class="toc">6.26. <a class="toc toc_1" href="#body.1_div1.6_div2.26"> ṣaḍviṃśo+adhyāyaḥ/</a></li><li class="toc">6.27. <a class="toc toc_1" href="#body.1_div1.6_div2.27"> saptaviṃśo+adhyāyaḥ/</a></li><li class="toc">6.28. <a class="toc toc_1" href="#body.1_div1.6_div2.28"> aṣṭāviṃśo+adhyāyaḥ/</a></li><li class="toc">6.29. <a class="toc toc_1" href="#body.1_div1.6_div2.29"> ekonatriṃśo+adhyāyaḥ/</a></li><li class="toc">6.30. <a class="toc toc_1" href="#body.1_div1.6_div2.30"> triṃśo+adhyāyaḥ/</a></li></ul></li><li class="toc">7. <a class="toc toc_0" href="#body.1_div1.7"> kalpasthānam/ </a><ul class="toc"><li class="toc">7.1. <a class="toc toc_1" href="#body.1_div1.7_div2.1"> prathamo+adhyāyaḥ/</a></li><li class="toc">7.2. <a class="toc toc_1" href="#body.1_div1.7_div2.2"> dvitīyo+adhyāyaḥ/</a></li><li class="toc">7.3. <a class="toc toc_1" href="#body.1_div1.7_div2.3"> tṛtīyo+adhyāyaḥ/</a></li><li class="toc">7.4. <a class="toc toc_1" href="#body.1_div1.7_div2.4"> caturtho+adhyāyaḥ/</a></li><li class="toc">7.5. <a class="toc toc_1" href="#body.1_div1.7_div2.5"> pañcamo+adhyāyaḥ/</a></li><li class="toc">7.6. <a class="toc toc_1" href="#body.1_div1.7_div2.6"> ṣaṣṭho+adhyāyaḥ/</a></li><li class="toc">7.7. <a class="toc toc_1" href="#body.1_div1.7_div2.7"> saptamo+adhyāyaḥ/</a></li><li class="toc">7.8. <a class="toc toc_1" href="#body.1_div1.7_div2.8"> aṣṭamo+adhyāyaḥ/</a></li><li class="toc">7.9. <a class="toc toc_1" href="#body.1_div1.7_div2.9"> navamo+adhyāyaḥ/</a></li><li class="toc">7.10. <a class="toc toc_1" href="#body.1_div1.7_div2.10"> daśamo+adhyāyaḥ/</a></li><li class="toc">7.11. <a class="toc toc_1" href="#body.1_div1.7_div2.11"> ekādaśo+adhyāyaḥ/</a></li><li class="toc">7.12. <a class="toc toc_1" href="#body.1_div1.7_div2.12"> dvādaśo+adhyāyaḥ/</a></li></ul></li><li class="toc">8. <a class="toc toc_0" href="#body.1_div1.8"> siddhisthānam/ </a><ul class="toc"><li class="toc">8.1. <a class="toc toc_1" href="#body.1_div1.8_div2.1"> prathamo+adhyāyaḥ/</a></li><li class="toc">8.2. <a class="toc toc_1" href="#body.1_div1.8_div2.2"> dvitīyo+adhyāyaḥ/</a></li><li class="toc">8.3. <a class="toc toc_1" href="#body.1_div1.8_div2.3"> tṛtīyo+adhyāyaḥ/</a></li><li class="toc">8.4. <a class="toc toc_1" href="#body.1_div1.8_div2.4"> caturtho+adhyāyaḥ/</a></li><li class="toc">8.5. <a class="toc toc_1" href="#body.1_div1.8_div2.5"> pañcamo+adhyāyaḥ/</a></li><li class="toc">8.6. <a class="toc toc_1" href="#body.1_div1.8_div2.6"> ṣaṣṭho+adhyāyaḥ/</a></li><li class="toc">8.7. <a class="toc toc_1" href="#body.1_div1.8_div2.7"> saptamo+adhyāyaḥ/</a></li><li class="toc">8.8. <a class="toc toc_1" href="#body.1_div1.8_div2.8"> aṣṭamo+adhyāyaḥ/</a></li><li class="toc">8.9. <a class="toc toc_1" href="#body.1_div1.8_div2.9"> navamo+adhyāyaḥ/</a></li><li class="toc">8.10. <a class="toc toc_1" href="#body.1_div1.8_div2.10"> daśamo+adhyāyaḥ/</a></li><li class="toc">8.11. <a class="toc toc_1" href="#body.1_div1.8_div2.11"> ekādaśo+adhyāyaḥ/</a></li><li class="toc">8.12. <a class="toc toc_1" href="#body.1_div1.8_div2.12"> dvādaśo+adhyāyaḥ/</a></li></ul></li></ul>

      <div class="chapter" id="div1_body.1_div1.1"><h2><a name="body.1_div1.1"></a>1. sūtrasthānam /</h2>

        

        <div class="teidiv1" id="div2_body.1_div1.1_div2.1"><h3><a name="body.1_div1.1_div2.1"></a>1.1.  prathamo+adhyāyaḥ / </h3>
          
          <p id="CS.1.1.1ab"><a name="CS.1.1.1ab"><!--anchor--></a>athāto dīrghañjīvitīyamadhyāyaṃ vyākhyāsyāmaḥ // </p>

          <p id="CS.1.1.2ab"><a name="CS.1.1.2ab"><!--anchor--></a>iti ha smāha bhagavānātreyaḥ // </p>
          <div class="lg">
            <div class="l">dīrghaṃ jīvitamanvicchanbharadvāja upāgamat / </div>
            <div class="l">indramugratapā buddhvā śaraṇyamamareśvaram // </div>
            <div class="l">brahmaṇā hi yathāproktamāyurvedaṃ pajāpatiḥ / </div>
            <div class="l">jagrāha nikhilenādāvaśvinau tu punastataḥ // </div>
            <div class="l">aśvibhyāṃ bhagavāñchakraḥ pratipede ha kevalam / </div>
            <div class="l">ṛṣiprokto bharadvājastasmācchakramupāgamat // </div>
            <div class="l">vighnabhūtā yadā rogāḥ prādurbhūtāḥ śarīriṇām / </div>
            <div class="l">tapopavāsādhyayanabrahmacaryavratāyuṣām // </div>
            <div class="l">tadā bhūteṣvanukrośaṃ puraskṛtya maharṣayaḥ / </div>
            <div class="l">sametāḥ puṇyakarmāṇaḥ pārśve himavataḥ śubhe // </div>
            <div class="l">aṅgirā jamadagniśca vasiṣṭhaḥ kaśyapo bhṛguḥ / </div>
            <div class="l">ātreyo gautamaḥ sāṅkhyaḥ pulastyo nārado+asitaḥ // </div>
            <div class="l">agastyo vāmadevaśca mārkaṇḍeyāśvalāyanau / </div>
            <div class="l">pārikṣirbhikṣurātreyo bharadvājaḥ kapiñjalaḥ<a name="Note3"><!--anchor--></a> [Note: 
                kapiṣṭhalaḥ] // </div>
            <div class="l"></div>
            <div class="l">viśvāmitrāśmarathyau ca bhārgavaścyavano+abhijit / </div>
            <div class="l">gārgyaḥ <a name="Note4"><!--anchor--></a> [Note: 
              -kauṇḍinyau-]śāṇḍilyakauṇḍilyauvārkṣirdevalagālavau // </div>
            <div class="l"></div>
            <div class="l">sāṅkṛtyo baijavāpiśca kuśiko bādarāyaṇaḥ / </div>
            <div class="l">baḍiśaḥ śaralomā ca kāpyakātyāyanāvubhau // </div>
            <div class="l">kāṅkāyanaḥ kaikaśeyo dhaumyo mārīcakāśyapau / </div>
            <div class="l">śarkarākṣo hiraṇyākṣo lokākṣaḥ paiṅgireva ca // </div>
            <div class="l">śaunakaḥ śākuneyaśca maitreyo maimatāyaniḥ / </div>
            <div class="l">vaikhānasā vālakhilyāstathā cānye maharṣayaḥ // </div>
            <div class="l">brahmajñānasya nidhayo <a name="Note5"><!--anchor--></a> [Note:  yamasya]damasya niyamasya ca
              / </div>
            <div class="l"></div>
            <div class="l">tapasastejasā dīptā hūyamānā ivāgnayaḥ // </div>
            <div class="l">sukhopaviṣṭāste tatra puṇyāṃ cakruḥ kathāmimām / </div>
            <div class="l">dharmārthakāmamokṣāṇāmārogyaṃ mūlamuttamam // </div>
            <div class="l">rogāstasyāpahartāraḥ śreyaso jīvitasya ca / </div>
            <div class="l">prādurbhūto manuṣyāṇāmantarāyo mahānayam // </div>
            <div class="l">kaḥ syātteṣāṃ śamopāya ityuktvā dhyānamāsthitāḥ / </div>
            <div class="l">atha te śaraṇaṃ śakraṃ dadṛśurdhyānacakṣuṣā // </div>
            <div class="l">sa vakṣyati śamopāyaṃ yathāvadamaraprabhuḥ / </div>
            <div class="l">kaḥ sahasrākṣabhavanaṃ gacchet praṣṭuṃ śacīpatim // </div>
            <div class="l">ahamarthe niyujyeyamatreti prathamaṃ vacaḥ / </div>
            <div class="l">bharadvājo+abravīttasmādṛṣibhiḥ sa niyojitaḥ // </div>
            <div class="l">sa śakrabhavanaṃ gatvā surarṣigaṇamadhyagam / </div>
            <div class="l">dadarśa balahantāraṃ dīpyamānamivānalam // </div>
            <div class="l">so+abhigamya jayāśīrbhirabhinandya sureśvaram / </div>
            <div class="l">provāca vinayāddhīmānṛsīṇāṃ vākyamuttamam // </div>
            <div class="l">vyādhayo hi samutpannāḥ sarvaprāṇibhayaṅkarāḥ / </div>
            <div class="l">tadbrūhi me śamopāyaṃ yathāvadamaraprabho // </div>
            <div class="l">tasmai provāca bhagavānāyurvedaṃ śatakratuḥ / </div>
            <div class="l">padairalpairmatiṃ buddhvā vipulāṃ paramarṣaye // </div>
            <div class="l">hetuliṅgauṣadhajñānaṃ svasthāturaparāyaṇam / </div>
            <div class="l">trisūtraṃ śāśvataṃ puṇyaṃ bubudhe yaṃ pitāmahaḥ // </div>
            <div class="l">so+anantapāraṃ triskandhamāyurvedaṃ mahāmatiḥ / </div>
            <div class="l">yathāvadacirāt sarvaṃ bubudhe tanmanā muniḥ // </div>
            <div class="l">tenāyuramitam lebhe bharadvājaḥ sukhānivitam / </div>
            <div class="l">ṛṣibhyo+anadhikam tacca śaśaṃsānavaśeṣayan // </div>
            <div class="l">ṛṣayaśca bharadvājājjagṛhustaṃ prajāhitam / </div>
            <div class="l">dīrghamāyuścikīrṣanto vedaṃ vardhanamāyuṣaḥ // </div>
            <div class="l">maharṣayaste daḍrśuryathāvajjñānacakṣuṣā / </div>
            <div class="l">sāmānyaṃ ca viśeṣaṃ ca guṇān dravyāṇi karma ca // </div>
            <div class="l">samavāyaṃ ca yajjñātvā tantroktaṃ vidhimāsthitāḥ / </div>
            <div class="l">lebhire paramaṃ śarma jīvitaṃ cāpyanitvaram // </div>
            <div class="l">atha maitrīparaḥ puṇyamāyurvedaṃ punarvasuḥ / </div>
            <div class="l">śiṣyebhyo dattavān ṣaḍbhyaḥ sarvabhūtānukampayā // </div>
            <div class="l">agniveśaśca <a name="Note6"><!--anchor--></a> [Note:  bheḍaśca]bhelaśca jatūkarṇaḥ parāśaraḥ
              / </div>
            <div class="l"></div>
            <div class="l">hārītaḥ kṣārapāṇiśca jagṛhustanmunervacaḥ // </div>
            <div class="l">buddherviśeṣastatrāsīnnopadeśāntaraṃ muneḥ / </div>
            <div class="l">tantrasya kartā prathamamagniveśo yato+abhavat // </div>
            <div class="l">atha bhelādayaścakruḥ svaṃ svaṃ tantraṃ kṛtāni ca / </div>
            <div class="l">śrāvayāmāsurātreyaṃ sarṣisaṅghaṃ sumedhasaḥ // </div>
            <div class="l">śrutvā sūtraṇamarthānāmṛṣayaḥ puṇyakarmaṇām / </div>
            <div class="l">yathāvatsūtritamiti prahṛṣṭāsta+anumenire // </div>
            <div class="l">sarva evāstuvaṃstāṃśca sarvabhūtahitaiṣiṇaḥ / </div>
            <div class="l">sādhu bhūteṣvanukrośa ityuccairabruvan samam // </div>
            <div class="l">taṃ puṇyaṃ śuśruvuḥ śabdaṃ divi devarṣayaḥ sthitāḥ / </div>
            <div class="l">sāmarāḥ paramarṣīṇaṃ śrutvā mumudire param // </div>
            <div class="l">aho sādhviti nirghoṣo lokāṃstrīnanvavādayat<a name="Note7"><!--anchor--></a> [Note: 
                -nādayat] / </div>
            <div class="l"></div>
            <div class="l">nabhasi snigdhagambhīro harṣādbhūtairudīritaḥ // </div>
            <div class="l">śivo vāyurvavau sarvā bhābhirunmīlitā diśaḥ / </div>
            <div class="l">nipetuḥ sajalāścaiva divyāḥ kusumavṛṣṭayaḥ // </div>
            <div class="l">athāgniveśapramukhān viviśurjñānadevatāḥ / </div>
            <div class="l">buddhiḥ siddhiḥ smṛtirmedhā dhṛtiḥ kīrtiḥ kṣamādayā // </div>
            <div class="l">tāni cānumatānyeṣāṃ tantrāṇi paramarṣibhiḥ / </div>
            <div class="l"><a name="Note8"><!--anchor--></a> [Note:  bhāvāya]]bhavāya bhūtasaṅghānāṃ pratiṣṭhāṃ bhuvi
              lebhire // </div>
            <div class="l"></div>
            <div class="l">hitāhitaṃ sukhaṃ dukhamāyustasya hitāhitam / </div>
            <div class="l">mānaṃ ca tacca yatroktamāyurvedaḥ sa ucyate // </div>
            <div class="l">śarīrendriyasattvātmasaṃyogo dhāri jīvitam / </div>
            <div class="l">nityagaścānubandhaśca paryāyairāyurucyate // </div>
            <div class="l">tasyāyuṣaḥ puṇyatamo vedo vedavidāṃ mataḥ / </div>
            <div class="l">vakṣyate yanmanuṣyāṇāṃ lokayorubhayorhitam // </div>
            <div class="l">sarvadā sarvabhāvānāṃ sāmānyaṃ vṛddhikāraṇam / </div>
            <div class="l">hrāsaheturviśeṣaśca pravṛttirubhayasya tu // </div>
            <div class="l">sāmānyamekatvakaraṃ viśeṣastu pṛthaktvakṛt / </div>
            <div class="l">tulyārthatā hi sāmānyaṃ viśeṣastu viparyayaḥ // </div>
            <div class="l">sattvamātmā śarīraṃ ca trayametattridaṇḍavat / </div>
            <div class="l">lokastiṣṭhati saṃyogāttatra sarvaṃ pratiṣṭhitam // </div>
            <div class="l">sa pumāṃścetanaṃ tacca taccādhikaraṇaṃ smṛtam / </div>
            <div class="l">vedasyāsya tadarthaṃ hi vedo+ayaṃ saṃprakāśitaḥ // </div>
            <div class="l">khādīnyātmā manaḥ kālo diśaśca dravyasaṃgrahaḥ / </div>
            <div class="l">sendriyaṃ cetanaṃ dravyaṃ nirindriyamacetanam // </div>
            <div class="l">sārthā gurvādayo buddhiḥ prayatnāntāḥ parādayaḥ / </div>
            <div class="l">guṇāḥ proktāḥ prayatnādi karma ceṣṭitamucyate // </div>
            <div class="l">samavāyo+apṛthagbhāvo bhūmyādīnāṃ guṇairmataḥ / </div>
            <div class="l">sa nityo yatra hi dravyaṃ na tatrāniyato guṇaḥ // </div>
            <div class="l">yatrāśritāḥ karmaguṇāḥ kāraṇaṃ samavāyi yat / </div>
            <div class="l">taddravyaṃ samavāyī tu niśceṣṭaḥ kāraṇaṃ guṇaḥ // </div>
            <div class="l">saṃyoge ca vibhāge ca kāraṇaṃ dravyamāśritam / </div>
            <div class="l">kartavyasya kriyā karma karma nānyadapekṣate // </div>
            <div class="l">ityuktaṃ kāraṇaṃ kāryaṃ dhātusāmyamihocyate / </div>
            <div class="l">dhātusāmyakriyā coktā tantrasyāsya prayojanam // </div>
            <div class="l">kālabuddhīndriyārthānāṃ yogo mithyā na cāti ca / </div>
            <div class="l">dvayāśrayāṇāṃ vyādhīnāṃ trividho hetusaṃgrahaḥ // </div>
            <div class="l">śarīraṃ sattvasaṃjñaṃ ca vyādhīnāmāśrayo mataḥ / </div>
            <div class="l">tathā sukhānāṃ yogastu sukhānāṃ kāraṇaṃ samaḥ // </div>
            <div class="l">nirvikāraḥ parastvātmā sattvabhūtaguṇendriyaiḥ / </div>
            <div class="l">caitanye kāraṇaṃ nityo draṣṭā paśyati hi kriyāḥ // </div>
            <div class="l">vāyuḥ pittaṃ kaphaścoktaḥ śārīro doṣasaṃgrahaḥ / </div>
            <div class="l">mānasaḥ punaruddiṣṭo rajaśca tama eva ca // </div>
            <div class="l">praśāmyatyauṣadhaiḥ pūrvo daivayuktivyapāśrayaiḥ / </div>
            <div class="l">mānaso jñānavijñānadhairyasmṛtisamādhibhiḥ // </div>
            <div class="l">rūkṣaḥ śīto laghuḥ sūkṣmaścalo+atha viśadaḥ kharaḥ / </div>
            <div class="l">viparītaguṇairdravyairmārutaḥ saṃpraśāmyati // </div>
            <div class="l">sasnehamuṣṇaṃ tīkṣṇaṃ ca dravamamlaṃ saraṃ kaṭu / </div>
            <div class="l">viparītaguṇaiḥ pittaṃ dravyairāśu praśāmyati // </div>
            <div class="l">guruśītamṛdusnigdhamadhurasthirapicchilāḥ / </div>
            <div class="l">śleṣmaṇaḥ praśamaṃ yānti viparītaguṇairguṇāḥ // </div>
            <div class="l">viparītaguṇairdeśamātrākālopapāditaiḥ / </div>
            <div class="l">bheṣajairvinivartante vikārāḥ sādhyasaṃmatāḥ // </div>
            <div class="l">sādhanaṃ na tvasādhyānāṃ vyādhīnāmupadiśyate / </div>
            <div class="l">bhūyaścāto yathādravyaṃ guṇakarmāṇi vakṣyate // </div>
            <div class="l">rasanārtho rasastasya dravyamāpaḥ kṣitistathā / </div>
            <div class="l">nirvṛttau ca viśeṣe ca pratyayāḥ khādayastrayaḥ // </div>
            <div class="l">svāduramlo+atha lavaṇaḥ kaṭukastikta eva ca / </div>
            <div class="l">kaṣāyaśceti ṣaṭko+ayaṃ rasānāṃ saṃgrahaḥ smṛtaḥ // </div>
            <div class="l">svādvamlalavaṇā vāyuṃ kaṣāyasvādutiktakāḥ / </div>
            <div class="l">jayanti pittaṃ śleṣmāṇaṃ kaṣāyakaṭutiktakāḥ // </div>
            <div class="l"> kaṭvamlalavaṇāḥ pittaṃ svadvamlalavaṇāḥ kapham /)</div>
            <div class="l">(kaṭutiktakaṣāyāśca kopayanti samīraṇam //) </div>
            <div class="l"> kiṃciddoṣapraśamanaṃ kiṃciddhātupradūṣaṇam / </div>
            <div class="l">svasthavṛttau mataṃ kiṃcittrividhaṃ dravyamucyate // </div>
            <div class="l">tat punastrividhaṃ proktaṃ jaṅgamaudbhidapārthivam / </div>
            <div class="l">madhūni gorasāḥ pittaṃ vasā majjā+asṛgāmiṣam // </div>
            <div class="l">viṇmūtracarmaretosthisnāyuśṛṅganakhāḥ khurāḥ / </div>
            <div class="l">jaṅgamebhyaḥ prayujyante keśā lomāni rocanāḥ // </div>
            <div class="l">suvarṇaṃ samalāḥ pañca lohāḥ sasikatāḥ sudhā / </div>
            <div class="l">manaḥśilāle maṇayo lavaṇaṃ gairikāñjane // </div>
            <div class="l">bhaumamauṣadhamuddiṣṭamaudbhidaṃ tu caturvidham / </div>
            <div class="l">vanaspatistathā vīrudvānaspatyastathauṣadhiḥ // </div>
            <div class="l">phalairvanaspatiḥ puṣpairvānaspatyaḥ phalairapi / </div>
            <div class="l">oṣadhyaḥ phalapākāntāḥ pratānairvīrudhaḥ smṛtāḥ // </div>
            <div class="l">mūlatvaksāraniryāsanālasvarasapallavāḥ<a name="Note9"><!--anchor--></a> [Note:  -nāḍasva-] / </div>
            <div class="l"></div>
            <div class="l">kṣārāḥ kṣīraṃ phalaṃ puṣpaṃ bhasma tailāni kaṇṭakāḥ // </div>
            <div class="l">patrāṇi śuṅgāḥ kandāśca prarohāścaudbhido gaṇaḥ / </div>
            <div class="l">mūlinyaḥ ṣoḍaśaikonā phalinyo viṃśatiḥ smṛtāḥ // </div>
            <div class="l">mahāsnehāśca catvāraḥ pañcaiva lavaṇāni ca / </div>
            <div class="l">aṣṭau mūtrāṇi saṃkhyātānyaṣṭāveva payāṃsi ca // </div>
            <div class="l">śodhanārthāśca ṣaḍ vṛkṣāḥ punarvasunidarśitāḥ / </div>
            <div class="l">ya etān vetti saṃyoktuṃ vikāreṣu sa vedavit // </div>
            <div class="l">hastidantī haimavatī śyāmā trivṛdadhoguḍā / </div>
            <div class="l">saptalā śvetanāmā ca pratyakśreṇī gavākṣyapi // </div>
            <div class="l">jyotiṣmatī ca bimbī ca śaṇapuṣpī viṣāṇikā / </div>
            <div class="l">ajagandhā dravantī ca kṣīriṇī cātra ṣoḍaśī // </div>
            <div class="l">śaṇapuṣpī ca bimbī ca cchardane haimavatyapi / </div>
            <div class="l">śvetā jyotiṣmatī caiva yojyā śīrṣavirecane // </div>
            <div class="l">ekādaśāvaśiṣṭā yāḥ prayojyāstā virecane / </div>
            <div class="l">ityuktā nāmakarmabhyāṃ mūlinyaḥ phalinīḥ śṛṇu // </div>
            <div class="l">śaṅkhinyatha viḍaṅgāni trapuṣaṃ madanāni ca / </div>
            <div class="l">dhāmārgavamathekṣvāku jīmūtaṃ kṛtavedhanam / </div>
            <div class="l">ānūpaṃ sthalajaṃ caiva klītakaṃ dvididhaṃ smṛtam // </div>
            <div class="l">prakīryā codakīryā ca pratyakpuṣpā tathā+abhayā / </div>
            <div class="l">antaḥkoṭarapuṣpī ca hastiparṇyāśca śāradam // </div>
            <div class="l">kampillakāragvadhayoḥ phalaṃ yat kuṭajasya ca / </div>
            <div class="l">dhāmārgavamathekṣvāku jīmūtaṃ kṛtavedhanam // </div>
            <div class="l">madanaṃ kuṭajaṃ caiva trapuṣaṃ hastiparṇinī / </div>
            <div class="l">etāni vamane caiva yojyānyāsthāpaneṣu ca // </div>
            <div class="l">nastaḥ pracchardane caiva pratyakpuṣpā vidhīyate / </div>
            <div class="l">daśa yānyavaśiṣṭāni tānyuktāni virecane // </div>
            <div class="l">nāmakarmabhiruktāni phalānyekonaviṃśatiḥ / </div>
            <div class="l">sarpistailaṃ vasā majjā sneho diṣṭaścaturvidhaḥ // </div>
            <div class="l">pānābhyañjanabastyarthaṃ nasyārthaṃ caiva yogataḥ / </div>
            <div class="l">snehanā jīvanā varṇyā balopacayavardhanāḥ // </div>
            <div class="l">snehā hyete ca vihitā vātapittakaphāpahāḥ / </div>
            <div class="l">sauvarcalaṃ saindhavaṃ ca viḍamaudbhidameva ca // </div>
            <div class="l">sāmudreṇa sahaitāni pañca syurlavaṇāni ca / </div>
            <div class="l">snighdānyuṣṇāni tīkṣṇāni dīpanīyatamāni ca // </div>
            <div class="l">ālepanārthe yujyante snehasvedavidhau tathā / </div>
            <div class="l">adhobhāgordhvabhāgeṣu nirūheṣvanuvāsane // </div>
            <div class="l">abhyañjane bhojanārthe śirasaśca cirecane / </div>
            <div class="l">śastrakarmaṇi vartyarthamañjanotsādaneṣu ca // </div>
            <div class="l">ajīrṇānāhayorvāte gulme śūle tathodare / </div>
            <div class="l">uktāni &amp;lavaṇānyūrdhvaṃ mūtrāṇyaṣṭau nibodha me // </div>
            <div class="l">mukhyāni yāni diṣṭāni sarvāṇyātreyaśāsane / </div>
            <div class="l">avimūtramajāmūtraṃ gomūtraṃ māhiṣaṃ ca yat // </div>
            <div class="l">hastimūtramathoṣṭrasya hayasya ca kharasya ca / </div>
            <div class="l">uṣṇaṃ tīkṣṇamatho+arūkṣaṃ kaṭukaṃ lavaṇānvitam // </div>
            <div class="l">mūtramutsādane yuktaṃ yuktamālepaneṣu ca / </div>
            <div class="l">yuktamāsthāpane mūtraṃ yuktaṃ cāpi virecane // </div>
            <div class="l">svedeṣvapi ca tadyuktamānāheṣvagadeṣu ca / </div>
            <div class="l">udareṣvatha cārśaḥsu gulmikuṣṭhikilāsiṣu // </div>
            <div class="l">tadyuktamupanāheṣu pariṣeke tathaiva ca / </div>
            <div class="l">dīpanīyaṃ viṣaghnaṃ ca krimighnaṃ copadiśyate // </div>
            <div class="l">pāṇḍurogopasṛṣtānāmuttamaṃ śarma cocyate / </div>
            <div class="l">śleṣmāṇaṃ śamayet pītaṃ mārutaṃ cānulomayet // </div>
            <div class="l">karṣet pittamadhobhāgamityasmin guṇasaṃgrahaḥ / </div>
            <div class="l">sāmānyena mayoktastu pṛthaktvena pravakṣyate // </div>
            <div class="l">avimūtraṃ satiktaṃ syāt snigdhaṃ pittāvirodhi ca / </div>
            <div class="l">ājaṃ kaṣāyamadhuraṃ pathyaṃ doṣānnihanti ca // </div>
            <div class="l">gavyaṃ samadhuraṃ kiṃciddoṣaghnaṃ krimikuṣṭhanut / </div>
            <div class="l">kaṇḍūṃ ca śamayet pītaṃ samyagdoṣodare hitam // </div>
            <div class="l">arśaḥśophodaraghnaṃ tu sakṣāraṃ māhiṣaṃ saram / </div>
            <div class="l">hāstikaṃ lavaṇaṃ mūtraṃ hitaṃ tu krimikuṣṭhinām // </div>
            <div class="l">praśastaṃ baddhaviṇmūtraviṣaśleṣmāmayārśasām / </div>
            <div class="l">satiktaṃ śvāsakāsaghnamarśoghnaṃ cauṣṭramucyate // </div>
            <div class="l">vājināṃ tiktakaṭukaṃ kuṣṭhavraṇaviṣāpaham / </div>
            <div class="l">kharamūtramapasmāronmādagrahavināśanam // </div>
            <div class="l">itīhoktāni mūtrāṇi yathāsāmarthyayogataḥ / </div>
            <div class="l">ataḥ kṣīrāṇi vakṣyante karma caiṣāṃ guṇāśca ye // </div>
            <div class="l">avikṣīramajākṣīraṃ gokṣīraṃ māhiṣaṃ ca yat / </div>
            <div class="l">uṣṭrīṇāmatha nāgīnāṃ vaḍavāyāḥ striyāstathā // </div>
            <div class="l">prāyaśo madhuraṃ snigdhaṃ śītaṃ stanyaṃ payo matam / </div>
            <div class="l">prīṇanaṃ bṛṃhaṇaṃ vṛṣyaṃ medhyaṃ balyaṃ manaskaram // </div>
            <div class="l">jīvanīyaṃ śramaharaṃ śvāsakāsanibarhaṇam / </div>
            <div class="l">hanti śoṇitapittaṃ ca sandhānaṃ vihatasya ca // </div>
            <div class="l">sarvaprāṇābhṛtāṃ sātmyaṃ śamanaṃ śodhanaṃ tathā / </div>
            <div class="l">tṛṣṇāghnaṃ dīpanīyaṃ ca śreṣṭhaṃ kṣīṇakṣateṣu ca // </div>
            <div class="l">pāṇḍuroge+amlapitte ca śoṣe gulme tathodare / </div>
            <div class="l">atīsāre jvare dāhe śvayathau ca viśeṣataḥ // </div>
            <div class="l">yoniśukrapradoṣeṣu mūtreṣvapracureṣu ca / </div>
            <div class="l">purīṣe grathite pathyaṃ vātapittavikāriṇām // </div>
            <div class="l">nasyālepāvagāheṣu vamanāsthāpaneṣu ca / </div>
            <div class="l">virecane snehane ca payaḥ sarvatra yujyate // </div>
            <div class="l">yathākramaṃ kṣīraguṇānekaikasya pṛthak pṛthak / </div>
            <div class="l">annapānādike+adhyāye bhūyo vakṣyāmyaśeṣataḥ // </div>
            <div class="l">athāpare trayo vṛkṣāḥ pṛthagye phalamūlibhiḥ / </div>
            <div class="l">snuhyarkāśmantakāsteṣāmidaṃ karma pṛthak pṛthak // </div>
            <div class="l">vamane+aśmantakaṃ vidyāt snuhīkṣīraṃ virecane / </div>
            <div class="l">kṣīramarkasya vijñeyaṃ vamane savirecane // </div>
            <div class="l">imāṃstrīnaparān vṛkṣānāhuryeṣāṃ hitāstvacaḥ / </div>
            <div class="l">pūtīkaḥ kṛṣṇagandhā ca tilvakaśca tathā taruḥ // </div>
            <div class="l">virecane prayoktavyaḥ pūtīkastilvakastathā / </div>
            <div class="l">kṛṣṇagandhā parīsarpe śotheṣvarśaḥṣu cocyate // </div>
            <div class="l">dadruvidradhigaṇḍeṣu kuṣṭheṣvapyalajīṣu ca / </div>
            <div class="l">ṣaḍvṛkṣāñchodhanānetānapi vidyādvicakṣaṇaḥ // </div>
            <div class="l">ityuktāḥ phalamūlinyaḥ snehāśca lavaṇāni ca / </div>
            <div class="l">mūtraṃ kṣīrāṇi vṛkṣāśca ṣaḍ ye diṣṭapayastvacaḥ // </div>
            <div class="l">oṣadhīrnāmarūpābhyāṃ jānate hyajapā vane / </div>
            <div class="l">avipāścaiva gopāśca ye cānye vanavāsinaḥ // </div>
            <div class="l">na nāmajñānamātreṇa rūpajñānena vā punaḥ / </div>
            <div class="l">oṣadhīnāṃ parāṃ prāptiṃ kaścidveditumarhati // </div>
            <div class="l">yogavittvapyarūpajñastāsāṃ tattvaviducyate / </div>
            <div class="l">kiṃ punaryo vijānīyādoṣadhīḥ sarvathā bhiṣak // </div>
            <div class="l">yogamāsāṃ tu yo vidyāddeśakālopapāditam / </div>
            <div class="l">puruṣaṃ puruṣaṃ vīkṣya sa jñeyo bhiṣaguttamaḥ // </div>
            <div class="l">yathā viṣaṃ yathā śastraṃ yathā+agniraśaniryathā / </div>
            <div class="l">tathauṣadhamavijñātaṃ vijñātamamṛtaṃ yathā // </div>
            <div class="l">auṣadhaṃ hyanabhijñātaṃ nāmarūpaguṇaistribhiḥ / </div>
            <div class="l">vijñātaṃ cāpi duryuktamanarthāyopapadyate // </div>
            <div class="l">yogādapi viṣaṃ tīkṣṇamuttamaṃ bheṣajaṃ bhavet / </div>
            <div class="l">bheṣajaṃ cāpi duryuktaṃ tīkṣṇaṃ saṃpadyate viṣam // </div>
            <div class="l">tasmānna bhiṣajā yuktaṃ yuktibāhyena bheṣajam / </div>
            <div class="l">dhīmatā kiṃcidādeyaṃ jīvitārogyakāṅkṣiṇā // </div>
            <div class="l">kuryānnipatito mūrdhni saśeṣaṃ vāsavāśaniḥ / </div>
            <div class="l">saśeṣamāturaṃ kuryānnatvajñamatamauṣadham // </div>
            <div class="l">duḥkhitāya śayānāya śraddadhānāya rogiṇe / </div>
            <div class="l">yo bheṣajamavijñāya prājñamānī prayacchati // </div>
            <div class="l">tyaktadharmasya pāpasya mṛtyubhūtasya durmateḥ / </div>
            <div class="l">naro narakapātī syāttasya saṃbhāṣaṇādapi // </div>
            <div class="l">varamāśīviṣaviṣaṃ kvathitaṃ tāmrameva vā / </div>
            <div class="l">pītamatyagnisantaptā bhakṣitā vā+apyayoguḍāḥ // </div>
            <div class="l">natu śrutavatāṃ veśaṃ bibhratā śaraṇāgatāt / </div>
            <div class="l">gṛhītamannaṃ pānaṃ vā vittaṃ vā rogapīḍitāt // </div>
            <div class="l">bhiṣagbubhūṣurmatimānataḥ svaguṇasampadi / </div>
            <div class="l">paraṃ prayatnamātiṣṭhet prāṇadaḥ syādyathā nṛṇām // </div>
            <div class="l">tadeva yuktaṃ bhaiṣajyaṃ yadārogyāya kalpate / </div>
            <div class="l">sa caiva bhiṣajāṃ śreṣṭho rogebhyo yaḥ pramocayet // </div>
            <div class="l">samyakprayogaṃ sarveṣāṃ siddhirākhyāti karmaṇām / </div>
            <div class="l">siddhirākhyāti sarvaiśca guṇairyuktaṃ bhiṣaktamam // </div>
            <div class="l">tatra ślokāḥ</div>
            <div class="l"> āyurvedāgamo heturāgamasya pravartanam / </div>
            <div class="l">sūtraṇasyābhyanujñānamāyurvedasya nirṇayaḥ // </div>
            <div class="l">saṃpūrṇaṃ kāraṇaṃ kāryamāyurvedaprayojanam / </div>
            <div class="l">hetavaścaiva doṣāśca bheṣajaṃ saṃgraheṇa ca // </div>
            <div class="l">rasāḥ sapratyayadravyāstrividho dravyasaṃgrahaḥ / </div>
            <div class="l">mūlinyaśca phalinyaśca snehāśca lavaṇāni ca // </div>
            <div class="l">mūtraṃ kṣīrāṇi vṛkṣāśca ṣaḍ ye kṣīratvagāśrayāḥ / </div>
            <div class="l">karmāṇi caiṣāṃ sarveṣāṃ yogāyogaguṇāguṇāḥ // </div>
            <div class="l">vaidyāpavādo yatrasthāḥ sarve ca bhiṣajāṃ guṇāḥ / </div>
            <div class="l">sarvametat samākhyātaṃ pūrvādhyāye maharṣiṇā // </div>
          </div>
          <p><a name="idp298128"><!--anchor--></a> ityagniveśakṛte tantre carakapratisaṃskṛte sūtrasthāne dīrghañjīvitīyo nāma
            prathamo+adhyāyaḥ / </p>
        </div>

        <div class="teidiv1" id="div2_body.1_div1.1_div2.2"><h3><a name="body.1_div1.1_div2.2"></a>1.2.  dvitīyo+adhyāyaḥ/</h3>
          
          <p id="CS.1.2.1"><a name="CS.1.2.1"><!--anchor--></a>athāto+apāmārgataṇḍulīyamadhyāyaṃ vyākhyāsyāmaḥ// </p>
          <p id="CS.1.2.2"><a name="CS.1.2.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">apāmārgasya bījāni pippalīrmaricāni ca/ </div>
            <div class="l">viḍaṅgānyatha śigrūṇi sarṣapāṃstumburūṇi ca// </div>
            <div class="l">ajājīṃ <a name="Note10"><!--anchor--></a> [Note:  `cājamodāṃ ca' iti pā-]cājagandhāṃ ca
              pīlūnyelāṃ hareṇukām/ </div>

            <div class="l">pṛthvīkāṃ surasāṃ śvetāṃ kuṭherakaphaṇijjhakau// </div>
            <div class="l">śirīṣabījaṃ laśunaṃ haridre lavaṇadvayam/ </div>
            <div class="l">jyotiṣmatīṃ nāgaraṃ ca dadyācchīrṣavirecane// </div>
            <div class="l">gaurave śirasaḥ śūle pīnase+ardhāvabhedake/ </div>
            <div class="l">krimivyādhāvapasmāre ghrāṇanāśe pramohake// </div>
            <div class="l">madanaṃ madhukaṃ nimbaṃ jīmūtaṃ kṛtavedhanam/ </div>
            <div class="l">pippalīkuṭajekṣvākūṇyelāṃ dhāmārgavāṇi ca// </div>
            <div class="l">upasthite śleṣmapitte vyādhāvāmāśayāśraye/ </div>
            <div class="l">vamanārthaṃ prayuñjīta bhiṣagdehamadūṣayan// </div>
            <div class="l">trivṛtāṃ triphalāṃ dantīṃ nīlinīṃ saptalāṃ vacām/ </div>
            <div class="l">kampillakaṃ gavākṣīṃ ca kṣīriṇīmudakīryakām// </div>
            <div class="l">pīlūnyāragvadhaṃ drākṣāṃ dravantīṃ niculāni ca/ </div>
            <div class="l">pakvāśayagate doṣe virekārthaṃ prayojayet// </div>
            <div class="l"><a name="Note11"><!--anchor--></a> [Note:  `pāṭaliṃ' iti pā-]pāṭalāṃ cāgnimanthaṃ ca bilvaṃ
              śyonākameva ca/ </div>
            <div class="l">kāśmaryaṃ śālaparṇīṃ ca pṛśniparṇīṃ nidigdhikām// </div>
            <div class="l">balāṃ śvadaṃṣṭrāṃ bṛhatīmeraṇḍaṃ sapunarnavam/ </div>
            <div class="l">yavān kulatthān kolāni guḍūcīṃ madanāni ca// </div>
            <div class="l">palāśaṃ kattṛṇaṃ caiva snehāṃśca lavaṇāni ca/ </div>
            <div class="l">udāvarte vibandheṣu yuñjyādāsthāpaneṣu ca// </div>
            <div class="l">ata evauṣadhagaṇāt saṃkalpyamanuvāsanam/ </div>
            <div class="l">mārutaghnamiti proktaḥ saṃgrahaḥ pāñcakarmikaḥ// </div>
            <div class="l">tānyupasthitadoṣāṇāṃ snehasvedopapādanaiḥ/ </div>
            <div class="l">pañcakarmāṇi kurvīta mātrākālau vicārayan// </div>
            <div class="l">mātrākālāśrayā yuktiḥ, siddhiryuktau pratiṣṭhitā/ </div>
            <div class="l">tiṣṭhatyupari yuktijño dravyajñānavatāṃ sadā// </div>
            <div class="l">ata ūrdhvaṃ pravakṣyāmi yavāgūrvividhauṣadhāḥ/ </div>
            <div class="l">vividhānāṃ vikārāṇāṃ tatsādhyānāṃ nivṛttaye// </div>
            <div class="l">pippalīpippalīmūlacavyacitrakanāgaraiḥ/ </div>
            <div class="l">yavāgūrdīpanīyā syācchūlaghnī copasādhitā// </div>
            <div class="l">dadhitthabilvacāṅgerītakradāḍimasādhitā/ </div>
            <div class="l">pācanī grāhiṇī, peyā savāte pāñcamūlikī// </div>
            <div class="l">śālaparṇībalāvilvaiḥ pṛśniparṇyā ca sādhitā/ </div>
            <div class="l">dāḍimāmlā hitā peyā pittaśleṣmātisāriṇām// </div>
            <div class="l">payasyardhodake cchāge hrīverotpalanāgaraiḥ/ </div>
            <div class="l">peyā raktātisāraghnī pṛśniparṇyā ca sādhitā// </div>
            <div class="l">dadyāt sātiviṣāṃ <a name="Note12"><!--anchor--></a> [Note:  `peyāmāme' iti pā-]]peyāṃ sāme
              sāmlāṃ sanāgarām/ </div>
            <div class="l"> śvadaṃṣṭrākaṇṭakārībhyāṃ mūtrakṛcchre saphāṇitām// </div>
            <div class="l">viḍaṅgapippalīmūlaśigrubhirmaricena ca/ </div>
            <div class="l">takrasiddhā<a name="Note13"><!--anchor--></a> [Note:  `atra takraṃ jalasthāne bodhyaṃ' iti
                gaṅgādharaḥ] yavāgūḥ syāt krimighnī sasuvarcikā// </div>
            <div class="l">mṛdvīkāsārivālajapippalīmadhunāgaraiḥ/ </div>
            <div class="l">pipāsāghnī, viṣaghnī ca somarājīvipācitā// </div>
            <div class="l">siddhā varāhaniryūhe yavāgūrbṛṃhaṇī matā/ </div>
            <div class="l">gavedhukānāṃ bhṛṣṭānāṃ karśanīyā samākṣikā// </div>
            <div class="l">sarpiṣmatī bahutilā snehanī lavaṇānvitā/ </div>
            <div class="l">kuśāmalakaniryūhe śyāmākānāṃ&amp; virukṣaṇī// </div>
            <div class="l">daśamūlīśṛtā kāsahikkāśvāsakaphāpahā/ </div>
            <div class="l">yamake madirāsiddhā pakvāśayarujāpahā// </div>
            <div class="l">śākairmāṃsaistilairmāṣaiḥ siddhā varco nirasyati/ </div>
            <div class="l">jambvāmrāsthidadhitthāmlabilvaiḥ sāṅgrāhikī matā// </div>
            <div class="l">kṣāracitrakahiṅgvamlavetasairbhedinī matā/ </div>
            <div class="l">abhayāpippalīmūlaviśvairvātānulomanī<a name="Note14"><!--anchor--></a> [Note:  `-bilvai-' iti
                pā-]// </div>
            <div class="l">takrasiddhā yavāgūḥ syādghṛtavyāpattināśinī/ </div>
            <div class="l">tailavyāpadi śastā syāttakrapiṇyākasādhitā// </div>
            <div class="l">gavyamāṃsarasaiḥ sāmlā viṣamajvaranāśinī/ </div>
            <div class="l">kaṇṭhyā yavānāṃ yamake pippalyāmalakaiḥ śṛtā// </div>
            <div class="l">tāmracūḍarase siddhā retomārgarujāpahā/ </div>
            <div class="l">samāṣavidalā vṛṣyā ghṛtakṣīropasādhitā// </div>
            <div class="l">upodikādadhibhyāṃ tu siddhā madavināśinī/ </div>
            <div class="l">kṣudhaṃ hanyādapāmārgakṣīragodhārasaiḥ śṛtā// </div>
            <div class="l">tatra ślokaḥ ---</div>
            <div class="l"> aṣṭāviṃśatirityetā yavāgvaḥ parikīrtitāḥ/ </div>
            <div class="l">pañcakarmāṇi cāśritya prokto bhaiṣajyasaṃgrahaḥ// </div>
            <div class="l">pūrvaṃ mūlaphalajñānahetoruktaṃ yadauṣadham/ </div>
            <div class="l">pañcakarmāśrayajñānahetostat kīrtitaṃ punaḥ// </div>
            <div class="l">smṛtimān hetuyuktijO jitātmā pratipattimān/ </div>
            <div class="l">bhiṣagauṣadhasaṃyogaiścikitsāṃ kartumarhati// </div>
          </div>
          <p><a name="idp368128"><!--anchor--></a> ityagniveśakṛte tantre carakapratisaṃskṛte ślokasthāne+apāmārgataṇḍulīyo nāma
            dvitīyo+adhyāyaḥ//2// </p>
        </div>


        <div class="teidiv1" id="div2_body.1_div1.1_div2.3"><h3><a name="body.1_div1.1_div2.3"></a>1.3.  tṛtīyo+adhyāyaḥ/</h3>
          
          <p id="CS.1.3.1"><a name="CS.1.3.1"><!--anchor--></a>athāta āragvadhīyamadhyāyaṃ vyākhyāsyāmaḥ// </p>
          <p id="CS.1.3.2"><a name="CS.1.3.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">āragvadhaḥ saiḍagajaḥ karañjo vāsā guḍūcī madanaṃ haridre/ </div>
            <div class="l">śryāhvaḥ surāhvaḥ khadiro dhavaśca nimbo viḍaṅgaṃ
              karavīrakatvak// </div>
            <div class="l">granthiśca bhaurjo laśunaḥ śirīṣaḥ salomaśo guggulukṛṣṇagandhe/ </div>
            <div class="l">phaṇijjhako vatsakasaptaparṇau pīlūni kuṣṭhaṃ sumanaḥpravālāḥ// </div>
            <div class="l">vacā hareṇustrivṛtā nikumbho bhallātakaṃ gairikamañjanaṃ ca/ </div>
            <div class="l">manaḥśilāle gṛhadhūma elā kāśīsalodhrārjunamustasarjāḥ// </div>
            <div class="l">ityardharūpairvihitāḥ ṣaḍete gopittapītāḥ punareva piṣṭāḥ/ </div>
            <div class="l">siddhāḥ paraṃ sarṣapatailayuktāścūrṇapradehā bhiṣajā prayojyāḥ// </div>
            <div class="l">kuṣṭhāni kṛcchrāṇi navaṃ kilāsaṃ sureśaluptaṃ kiṭibhaṃ sadadru/ </div>
            <div class="l">bhagandarārśāṃsyapacīṃ sapāmāṃ hanyuḥ prayuktāstvacirānnarāṇām// </div>
            <div class="l">kuṣṭhaṃ haridre surasaṃ paṭolaṃ nimbāśvagandhe suradāruśigrū/ </div>
            <div class="l">sasarṣapaṃ tumburudhānyavanyaṃ caṇḍāṃ ca cūrṇāni samāni kuryāt// </div>
            <div class="l">taistakrapiṣṭaiḥ prathamaṃ śarīraṃ tailāktamudvartayituṃ yateta/ </div>
            <div class="l">tenāsyakaṇḍūḥ piḍakāḥ sakoṭhāḥ kuṣṭhāni śophāśca śamaṃ vrajanti// </div>
            <div class="l"> kuṣṭhāmṛtāsaṅgakaṭaṅkaṭerīkāsīsakampillakamustalodhrāḥ/ </div>
            <div class="l">saugandhikaṃ sarjaraso viḍaṅgaṃ manaḥśilāle karavīrakatvak// </div>
            <div class="l">tailāktagātrasya kṛtāni cūrṇānyetāni dadyādavacūrṇanārtham/ </div>
            <div class="l">dadrūḥ sakaṇḍūḥ kiṭibhāni pāmā vicarcikā caiva tathaiti śāntim// </div>
            <div class="l">manaḥśilāle maricāni tailamārkaṃ payaḥ kuṣṭhaharaḥ pradehaḥ/ </div>
            <div class="l">tutthaṃ viḍaṅgaṃ maricāni kuṣṭhaṃ lodhraṃ ca tadvat samanaḥśilaṃ
              syāt// </div>
            <div class="l">rasāñjanaṃ saprapunāḍabījaṃ yuktaṃ kapitthasya rasena lepaḥ/ </div>
            <div class="l">karañjabījaiḍagajaṃ sakuṣṭhaṃ gomūtrapiṣṭaṃ ca paraḥ pradehaḥ// </div>
            <div class="l">ubhe haridre kuṭajasya bījaṃ karañjabījaṃ sumanaḥpravālān/ </div>
            <div class="l">tvacaṃ samadhyāṃ hayamārakasya lepaṃ tilakṣārayutaṃ vidadhyāt// </div>
            <div class="l">manaḥśilā tvak kuṭajāt sakuṣṭhāt salomaśaḥ saiḍagajaḥ karañjaḥ/ </div>
            <div class="l">granthiśca bhaurjaḥ karavīramūlaṃ cūrṇāni sādhyāni tuṣodakena// </div>
            <div class="l">palāśanirdāharasena cāpi karṣoddhṛtānyāḍhakasaṃmitena/ </div>
            <div class="l">darvīpralepaṃ pravadanti lepametaṃ paraṃ kuṣṭhanisūdanāya// </div>
            <div class="l">parṇāni piṣṭvā caturaṅgulasya takreṇa parṇānyatha kākamācyāḥ/ </div>
            <div class="l">tailāktagātrasya narasya kuṣṭhānyudvartayedaśvahanacchadaiśca// </div>
            <div class="l">kolaṃ kulatthāḥ suradārurāsnāmāṣātasītailaphāni kuṣṭham/ </div>
            <div class="l">vacā śatāhvā yavacūrṇamamlamuṣṇāni vātāmayināṃ pradehaḥ// </div>
            <div class="l">ānūpamatsyāmiṣavesavārairuṣṇaiḥ pradehaḥ pavanāpahaḥ syāt/ </div>
            <div class="l"> snehaiścaturbhirdaśamūlamiśrairgandhauṣadhaiścānilahaḥ
              pradehaḥ// </div>
            <div class="l">takreṇa yuktaṃ yavacūrṇamuṣṇaṃ sakṣāramartiṃ jaṭhare nihanyāt/ </div>
            <div class="l">kuṣṭhaṃ śatāhvāṃ savacāṃ yavānāṃ cūrṇaṃ satailāmlamuśanti vāte// </div>
            <div class="l">ubhe śatāhve madhukaṃ madhūkaṃ balāṃ priyālaṃ ca kaśerukaṃ ca/ </div>
            <div class="l">ghṛtaṃ vidārīṃ ca sitopalāṃ ca kuryāt pradehaṃ pavane sarakte// </div>
            <div class="l">rāsnā guḍūcī madhukaṃ bale dve sajīvakaṃ sarṣabhakaṃ payaśca/ </div>
            <div class="l">ghṛtaṃ ca siddhaṃ madhuśeṣayuktaṃ raktānilārtiṃ praṇudet
              pradehaḥ// </div>
            <div class="l">vāte sarakte saghṛtaṃ pradeho godhūmacūrṇaṃ chagalīpayaśca/ </div>
            <div class="l">natotpalaṃ candanakuṣṭhayuktaṃ śirorujāyāṃ saghṛtaṃ pradehaḥ// </div>
            <div class="l">prapauṇḍarīkaṃ suradāru kuṣṭhaṃ yaṣṭyāhvamelā kamalotpale ca/ </div>
            <div class="l">śirorujāyāṃ saghṛtaḥ pradeho lohairakāpadmakacorakaiśca// </div>
            <div class="l">rāsnā haridre naladaṃ śatāhve dve devadārūṇi sitopalā ca/ </div>
            <div class="l">jīvantimūlaṃ saghṛtaṃ satailamālepanaṃ pārśvarujāsu koṣṇam// </div>
            <div class="l"> śaivālapadmotpalavetratuṅgaprapauṇḍarīkāṇyamṛṇālalodhram/ </div>
            <div class="l">priyaṅgukāleyakacandanāni nirvāpaṇaḥ syāt saghṛtaḥ pradehaḥ// </div>
            <div class="l">sitālatāvetasapadmakāni yaṣṭyāhvamaindrī nalināni dūrvā/ </div>
            <div class="l">yavāsamūlaṃ kuśakāśayośca nirvāpaṇaḥ syājjalamerakā ca// </div>
            <div class="l">śaileyamelāguruṇī sakuṣṭhe caṇḍā nataṃ tvak suradāru rāsnā/ </div>
            <div class="l">śītaṃ nihanyādacirāt pradeho viṣaṃ śirīṣastu sasindhuvāraḥ// </div>
            <div class="l"> śirīṣalāmajjakahemalodhraistvagdoṣasaṃsvedaharaḥ pragharṣaḥ/ </div>
            <div class="l">patrāmbulodhrābhayacandanāni śarīradaurgandhyaharaḥ pradehaḥ// </div>
            <div class="l">tatra ślokaḥ ---</div>
            <div class="l"> ihātrijaḥ siddhatamānuvāca dvātriṃśataṃ siddhamaharṣipūjyaḥ/ </div>
            <div class="l">cūrṇapradehān vividhāmayaghnānāragvadhīye jagato hitārtham//
            </div>
          </div>
          <p><a name="idp444400"><!--anchor--></a>ityagniveśakṛte tantre carakapratisaṃskṛte ślokasthāne āragvadhīyo nāma
            tṛtīyo+adhyāyaḥ//3// </p>
        </div>

        <div class="teidiv1" id="div2_body.1_div1.1_div2.4"><h3><a name="body.1_div1.1_div2.4"></a>1.4.  caturtho+adhyāyaḥ/</h3>
          
          <p id="CS.1.4.1"><a name="CS.1.4.1"><!--anchor--></a>athātaḥ ṣaḍvirecanaśatāśritīyamadhyāyaṃ<a name="Note15"><!--anchor--></a> [Note:  `ṣaḍvirecanaśatīyaṃ'
              iti pā-] vyākhyāsyāmaḥ// </p>
          <p id="CS.1.4.2"><a name="CS.1.4.2"><!--anchor--></a>iti ha smāha bhagavānātreyaḥ// </p>
          <p id="CS.1.4.3"><a name="CS.1.4.3"><!--anchor--></a>iha khalu ṣaḍ virecanaśatāni bhavanti, ṣaḍ virecanāśrayāḥ, pañca
            kaṣāyayonayaḥ, pañcavidhaṃ kaṣāyakalpanaṃ, pañcāśanmahākaṣāyāḥ, pañca kaṣāyaśatāni, iti
            saṃgrahaḥ// </p>
          <p id="CS.1.4.4"><a name="CS.1.4.4"><!--anchor--></a>ṣaḍ virecanaśatāni, iti yaduktaṃ tadiha saṃgraheṇodāhṛtya vistareṇa
            kalpopaniṣadi vyākhyāsyāmaḥ; (&amp;tatra) trayastriṃśadyogaśataṃ praṇītaṃ phaleṣu,
            ekonacatvāriṃśajjīmūtakeṣu yogāḥ, pañcacatvāriṃśadikṣvākuṣu, dhāmārgavaḥ ṣaṣṭidhā
            bhavati yogayuktaḥ, kuṭajastvaṣṭādaśadhā yogameti, kṛtavedhanaṃ ṣaṣṭidhā bhavati
            yogayuktaṃ, śyāmātrivṛdyogaśataṃ praṇītaṃ daśāpare cātra bhavanti yogāḥ, caturaṅgulo
            dvādaśadhā yogameti, lodhraṃ vidhau ṣoḍaśayogayuktaṃ, mahāvṛkṣo bhavati
            viṃśatiyogayuktaḥ, ekonacatvāriṃśat saptalāśaṅkhinyoryogāḥ,
            aṣṭacatvāriṃśaddantīdravantyoḥ, iti ṣaḍvirecanaśatāni// </p>
          <p id="CS.1.4.5"><a name="CS.1.4.5"><!--anchor--></a>ṣaḍ virecanāśrayā iti kṣīramūlatvakpatrapuṣpaphalānīti// </p>
          <p id="CS.1.4.6"><a name="CS.1.4.6"><!--anchor--></a>pañca kaṣāyayonaya iti madhurakaṣāyo+amlakaṣāyaḥ
            kaṭukaṣāyastiktakaṣāyaḥ kaṣāyakaṣāyaśceti tantre saṃjñā// </p>
          <p id="CS.1.4.7"><a name="CS.1.4.7"><!--anchor--></a>pañcavidhaṃ kaṣāyakalpanamiti tadyathā --- svarasaḥ, kalkaḥ, śṛtaḥ,
            śītaḥ, phāṇṭaḥ, kaṣāya iti/ </p>
          <p><a name="idp42336"><!--anchor--></a>(&amp;yantraniṣpīḍitāddravyādrasaḥ svarasa ucyate/ </p>
          <p><a name="idp42880"><!--anchor--></a>yaḥ piṇḍo rasapiṣṭānāṃ sa kalkaḥ parikīrtitaḥ// </p>
          <p><a name="idp43408"><!--anchor--></a>vahnau tu kvathitaṃ dravyaṃ śṛtamāhuścikitsakāḥ/ </p>
          <p><a name="idp43936"><!--anchor--></a>dravyādāpotthitāttoye pratapte niśi saṃsthitāt// </p>
          <p><a name="idp44448"><!--anchor--></a>kaṣāyo yo+abhiniryāti sa śītaḥ samudāhṛtaḥ/ </p>
          <p><a name="idp44960"><!--anchor--></a>kṣiptvoṣṇatoye mṛditaṃ tat phāṇṭaṃ parikīrtitam//) teṣāṃ yathāpūrvaṃ balādhikyam; ataḥ
            kaṣāyakalpanā vyādhyāturabalāpekṣiṇī; na tvevaṃ khalu sarvāṇi sarvatropayogīni
            bhavanti// </p>
          <p id="CS.1.4.8"><a name="CS.1.4.8"><!--anchor--></a>`pañcāśanmahākaṣāyā' iti yaduktaṃ tadanuvyākhyāsyāmaḥ; tadyathā ---
            jīvanīyo bṛṃhaṇīyo lekhanīyo bhedanīyaḥ sandhānīyo dīpanīya iti ṣaṭkaḥ kaṣāyavargaḥ;
            balyo varṇyaḥ kaṇṭhyo hṛdya iti catuṣkaḥ kaṣāyavargaḥ; tṛptighno+arśoghraḥ kuṣṭhaghnaḥ
            kaṇḍūghnaḥ krimighno viṣaghna iti ṣaṭkaḥ kaṣāyavargaḥ; stanyajananaḥ stanyaśodhanaḥ
            śukrajananaḥ śukraśodhana iti catuṣkaḥ kaṣāyavargaḥ; snehopagaḥ svedopago vamanopago
            virecanopaga āsthāpanopago+anuvāsanopagaḥ śirovirecanopaga iti saptakaḥ kaṣāyavargaḥ;
            chardinigrahaṇastṛṣṇānigrahaṇo hikkānigrahaṇa iti trikaḥ kaṣāyavargaḥ;
            purīṣasaṃgrahaṇīyaḥ purīṣavirajanīyo mūtrasaṃgrahaṇīyo mūtravirajanīyo mūtravirecanīya
            iti pañcakaḥ kaṣāyavargaḥ; kāsaharaḥ śvāsaharaḥ śothaharo jvaraharaḥ śramahara iti
            pañcakaḥ kaṣāyavargaḥ; dāhapraśamanaḥ śītapraśamana udardapraśamano+aṅgamardapraśamanaḥ
            śūlapraśamana iti pañcakaḥ kaṣāyavargaḥ; śoṇitasthāpano vedanāsthāpanaḥ saṃjñāsthāpanaḥ
            prajāsthāpano vayaḥsthāpana iti pañcakaḥ kaṣāyavargaḥ; iti pañcāśanmahākaṣāyā mahatāṃ ca
            kaṣāyāṇāṃ lakṣaṇodāharaṇārthaṃ vyākhyātā bhavanti/ </p>
          <p><a name="idp46672"><!--anchor--></a>teṣāmekaikasmin mahākaṣāye daśa daśāvayavikān kaṣāyānanuvyākhyāsyāmaḥ; tānyeva pañca
            kaṣāyaśatāni bhavanti// </p>
          
          <p id="CS.1.4.9"><a name="CS.1.4.9"><!--anchor--></a>tadyathā --- jīvakarṣabhakau medā mahāmedā kākolī kṣīrakākolī
            &amp;mudgaparṇīmāṣaparṇyau jīvantī madhukamiti daśemāni jīvanīyāni bhavanti(1), kṣīriṇī
            rājakṣavakāśvagandhākākolīkṣīrakākolīvāṭhyāyanībhadraudanībhāradvājīpayasyarṣyagandhā
            iti daśemāni bṛṃhaṇīyāni bhavanti(2),
            mustakuṣṭhaharidrādāruharidrāvacātiviṣākaṭurohiṇīcitrakacirabilvahaimavatya iti daśemāni
            lekhanīyāni bhavanti(3),
            &amp;suvahārkorubukāgnimukhīcitrācitrakacirabilvaśaṅkhinīśakulādanīsvarṇakṣīriṇya iti
            daśemāni bhedanīyāni bhavanti(4),
            madhukamadhuparṇīpṛśniparṇyambaṣṭhakīsamaṅgāmocarasadhātakīlodhrapriyaṅgukaṭphalānīti
            daśemāni sandhānīyāni bhavanti(5),
            pippalīpippalīmūlacavyacitrakaśṛṅgaverāmlavetasamaricājamodābhallātakāsthihiṅguniryāsā
            iti daśemāni dīpanīyāni bhavanti(6), iti ṣaṭkaḥ kaṣāyavargaḥ// </p>
          <p id="CS.1.4.10"><a name="CS.1.4.10"><!--anchor--></a> aindryṛṣabhyatirasarṣyaproktāpayasyāśvagandhāsthirārohiṇībalātibalā
            iti daśemāni balyāni bhavanti(7),
            candanatuṅgapadmakośīramadhukamañjiṣṭhāsārivāpayasyāsitālatā iti daśemāni varṇyāni
            bhavanti(8), sārivekṣumūlamadhukapippalīdrākṣāvidārīkaiṭaryahaṃsapādībṛhatīkaṇṭakārikā
            iti daśemāni kaṇṭhyāni bhavanti(9),
            āmrāmrātakalikucakaramardavṛkṣāmlāmlavetasakuvalabadaradāḍimamātuluṅgānīti daśemāni
            hṛdyāni bhavanti(10), iti catuṣkaḥ kaṣāyavargaḥ// </p>
          <p id="CS.1.4.11"><a name="CS.1.4.11"><!--anchor--></a> gāgaracavyacitrakaviḍaṅgamūrvāguḍūcīvacāmustapippalīpaṭolānīti
            daśemāni tṛptighnāni bhavanti(11),
            kuṭajabilvacitrakanāgarātiviṣābhayādhanvayāsakadāruharidrāvacācavyānīti
            daśemānyarśoghnāni bhavanti(12),
            khadirābhayāmalakaharidrāruṣkarasaptaparṇāragvadhakaravīraviḍaṅgajātīpravālā iti
            daśemāni kuṣṭhaghnāni bhavanti(13),
            candananaladakṛtamālanaktamālanimbakuṭajasarṣapamadhukadāruharidrāmustānīti daśemāni
            kaṇḍūghnāni bhavanti(14),
            akṣīvamaricagaṇḍīrakebukaviḍaṅganirguṇḍīkiṇihīśvadaṃṣṭrāvṛṣaparṇikākhuparṇikā iti
            daśemāni krimighnāni bhavanti(15),
            haridrāmañjiṣṭhāsuvahāsūkṣmailāpālindīcandanakatakaśirīṣasindhuvāraśleṣmātakā iti
            daśemāni viṣaghnāni bhavanti(16), iti ṣaṭkaḥ kaṣāyavargaḥ// </p>
          <p id="CS.1.4.12"><a name="CS.1.4.12"><!--anchor--></a> vīraṇaśāliṣaṣṭikekṣuvālikādarbhakuśakāśagundretkaṭakattṛṇamūlānīti
            daśemāni stanyajananāni bhavanti(17),
            pāṭhāmahauṣadhasuradārumustamūrvāguḍūcīvatsakaphalakirātatiktakakaṭurohiṇīsārivā iti
            daśemāni stanyaśodhanāni bhavanti(18),
            jīvakarṣabhakakākolīkṣīrakākolīmudgaparṇīmāṣaparṇīmedāvṛddharuhājaṭilākuliṅgā iti
            daśemāni śukrajananāni bhavanti(19),
            kuṣṭhailavālukakaṭphalasamudraphenakadambaniryāsekṣukāṇḍekṣvikṣurakavasukośīrāṇīti
            daśemāni śukraśodhanāni bhavanti(20), iti catuṣkaḥ kaṣāyavargaḥ// </p>
          <p id="CS.1.4.13"><a name="CS.1.4.13"><!--anchor--></a>
            mṛdvīkāmadhukamadhuparṇīmedāvidārīkākolīkṣīrakālolījīvakajīvantīśālaparṇya iti daśemāni
            snehopagāni bhavanti(21),
            śobhāñjanakairaṇḍārkavṛścīrapunarnavāyavatilakulatthamāṣabadarāṇīti daśemāni svedopagāni
            bhavanti(22), madhumadhukakovidārakarbudāranīpavidulabimbīśaṇapuṣpīsadāpuṣpāpratyakpuṣpā
            iti daśemāni vamanopagāni bhavanti(23),
            drākṣākāśmaryaparūṣakābhayāmalakabibhītakakuvalabadarakarkandhupīlūnīti daśemāni
            virecanopagāni bhavanti(24),
            trivṛdbilvapippalīkuṣṭhasarṣapavacāvatsakaphalaśatapuṣpāmadhukamadanaphalānīti
            daśemānyāsthāpanopagāni bhavanti(25),
            rāsnāsuradārubilvamadanaśatapuṣpāvṛścīrapunarnavāśvadaṃṣṭrāgnimanthaśyonākā iti
            daśemānyanuvāsanopagāni bhavanti(26),
            jyotiṣmatīkṣavakamaricapippalīviḍaṅgśigrusarṣapāpāmārgataṇḍulaśvetāmahāśvetā iti
            daśemāni śirovirecanopagāni bhavanti(27), iti saptakaḥ kaṣāyavargaḥ// </p>
          <p id="CS.1.4.14"><a name="CS.1.4.14"><!--anchor--></a> jambvāmrapallavamātuluṅgāmlabadaradāḍimayavayaṣṭikośīramṛllājā iti
            daśemāni chardinigrahaṇāni bhavanti(28),
            nāgaradhanvayavāsakamustaparpaṭakacandanakirātatiktakaguḍūcīhrīveradhānyakapaṭolānīti
            daśemāni tṛṣṇānigrahaṇāni bhavanti(29),
            śaṭīpuṣkaramūlabadarabījakaṇṭakārikābṛhatīvṛkṣaruhābhayāpippalīdurālabhākulīraśṛṅgyā iti
            daśemāni hikkānigrahaṇāni bhavanti(30), iti trikaḥ kaṣāyavargaḥ// </p>
          <p id="CS.1.4.15"><a name="CS.1.4.15"><!--anchor--></a>
            priyaṅgvanantāmrāsthikaṭvaṅgalodhramocarasasamaṅgādhātakīpuṣpapadmāpadmakeśarāṇīti
            daśemāni purīṣasaṃgrahaṇīyāni bhavanti(31),
            jambuśallakītvakkacchurāmadhūkaśālmalīśrīveṣṭakabhṛṣṭamṛtpayasyotpalatilakaṇā iti
            daśemāni purīṣavirajanīyāni bhavanti(32),
            jambvāmraplakṣavaṭakapītanoḍumbarāśvatthabhallātakāśmantakasomavalkā iti daśemāni
            mūtrasaṃgrahaṇīyāni bhavanti(33),
            padmotpalanalinakumudasaugandhikapuṇḍarīkaśatapatramadhukapriyaṅgudhātakīpuṣpāṇīti
            daśemāni mūtravirajanīyāni bhavanti(34),
            vṛkṣādanīśvadaṃṣṭrāvasukavaśirapāṣāṇabhedadarbhakuśakāśagundretkaṭamūlānīti daśemāni
            mūtravirecanīyāni bhavanti(35), iti pañcakaḥ kaṣāyavargaḥ// </p>
          <p id="CS.1.4.16"><a name="CS.1.4.16"><!--anchor--></a>
            drākṣābhayāmalakapippalīdurālabhāśṛṅgīkaṇṭakārikāvṛścīrapunarnavātāmalakya iti daśemāni
            kāsaharāṇi bhavanti(36), śaṭīpuṣkaramūlāmlavetasailāhiṅgvagurusurasātāmalakījīvantīcaṇḍā
            iti daśemāni śvāsaharāṇi bhavanti(37),
            pāṭalāgnimanthaśyonākabilvakāśmaryakaṇṭakārikābṛhatīśālaparṇīpṛśniparṇīgokṣurakā iti
            daśemāni śvayathuharāṇi bhavanti(38),
            sārivāśarkarāpāṭhāmañjiṣṭhādrākṣāpīluparūṣakābhayāmalakabibhītakānīti daśemāni
            jvaraharāṇi bhavanti(39), drākṣākharjūrapriyālabadaradāḍimaphalguparuṣakekṣuyavaṣaṣṭikā
            iti daśemāni śramaharāṇi bhavanti(40), iti pañcakaḥ kaṣāyavargaḥ// </p>
          <p id="CS.1.4.17"><a name="CS.1.4.17"><!--anchor--></a>
            lājācandanakāśmaryaphalamadhūkaśarkarānīlotpalośīrasārivāguḍūcīhriberāṇīti daśemāni
            dāhapraśamanāni bhavanti(41),
            tagarāgurudhānyakaśṛṅgaverabhūtīkavacākaṇṭakāryagnimanthaśyonākapippalya iti daśemāni
            śītapraśamanāni bhavanti(42),
            tindukapriyālabadarakhadirakadarasaptaparṇāśvakarṇāśvakarṇārjunāsanārimedā iti
            daśemānyudardapraśamanāni bhavanti(43),
            vidārīgandhāpṛśniparṇībṛhatīkaṇṭakārikairaṇḍakākolīcandanośīrailāmadhukānīti
            daśemānyaṅgamardapraśamanāni bhavanti(44),
            pippalīpippalīmūlacavyacitrakaśṛṅgaveramaricājamodājagandhājājīgaṇḍīrāṇīti daśemāni
            śūlapraśamanāni bhavanti(45), iti pañcakaḥ kaṣāyavargaḥ// </p>
          <p id="CS.1.4.18"><a name="CS.1.4.18"><!--anchor--></a>
            madhumadhukarudhiramocarasamṛtkapālalodhragairikarpiyaṅguśarkarālājā iti daśemāni
            śoṇitasthāpanāni bhavanti(46),
            śālakaṭphalakadambapadmakatumbamocarasaśirīṣavañjulailavālukāśokā iti daśemāni
            vedanāsthāpanāni bhavanti(47),
            hiṅgukaiṭaryārimedāvacācorakavayasthāgolomījaṭilāpalaṅkaṣāśokarohiṇya iti daśemāni
            saṃjñāsthāpanāni bhavanti(48),
            aindrībrāhmīśatavīryasahasravīryā+amoghā+avyathāśivā+ariṣṭāvāṭyapuṣpīviṣvaksenakāntā iti
            daśemāni prajāsthāpanāni bhavanti(49),
            amṛtā+abhayādhātrīmuktāśvetājīvantyatirasāmaṇḍūkaparṇīsthirāpunarnavā iti daśemāni
            vayaḥsthāpanāni bhavanti(50), iti pañcakaḥ kaṣāyavargaḥ// </p>
          
          <p id="CS.1.4.19"><a name="CS.1.4.19"><!--anchor--></a>iti pañcakaṣāyaśatānyabhisamasya pañcāśanmahākaṣāyā mahatāṃ ca
            kaṣāyāṇāṃ lakṣaṇodāharaṇārthaṃ vyākhyātā bhavanti// </p>
          <p id="CS.1.4.20"><a name="CS.1.4.20"><!--anchor--></a>nahi vistarasya pramāṇamasti, na cāpyatisaṃkṣepo+alpabuddhīnāṃ
            sāmarthyāyopakalpate, tasmādanatisaṃkṣepeṇānativistareṇa copadiṣṭāḥ/ </p>
          <p><a name="idp497840"><!--anchor--></a>etāvanto hyalamalpabuddhīnāṃ vyavahārāya, buddhimatāṃ ca
            svālakṣaṇyānumānayuktikuśalānāmanuktārthajñānāyeti// </p>
          <p id="CS.1.4.21"><a name="CS.1.4.21"><!--anchor--></a>evaṃvādinaṃ bhagavantamātreyamagniveśa uvāca --- naitāni bhagavan!
            pañca kaṣāyaśatāni pūryante, tāni tāni hyevāṅgānyupaplavante&amp; teṣu teṣu
            mahākaṣāyeṣvati// </p>
          <p id="CS.1.4.22"><a name="CS.1.4.22"><!--anchor--></a>tamuvāca bhagavānātreyaḥ --- naitadevaṃ buddhimatā
            draṣṭavyamagniveśa/ </p>
          <p><a name="idp500752"><!--anchor--></a>eko+api hyanekāṃ saṃñjāṃ labhate kāryāntarāṇi kurvan, tadyathā --- puruṣo bahūnāṃ
            karmaṇāṃ karaṇe samartho bhavati, sa yadyat karma karoti tasya tasya karmaṇaḥ
            kartṛ-karaṇa-kāryasaṃprayuktaṃ tattadgauṇaṃ nāmaviśeṣaṃ prāpnoti,
            tadvadauṣadhadravyamapi draṣṭavyam/ </p>
          <p><a name="idp501776"><!--anchor--></a>yadi caikameva kiṃciddravyamāsādayāmastathāguṇayuktaṃ yat sarvakarmaṇāṃ karaṇe
            samarthaṃ syāt, kastato+anyadicchedupadhārayitumupadeṣṭuṃ vā śiṣyebhya iti// </p>
          <p id="CS.1.4.23"><a name="CS.1.4.23"><!--anchor--></a>tatra ślokāḥ ---</p>
          <div class="lg">
            <div class="l"> yato yāvanti yairdravyairvirecanaśatāni ṣaṭ/ </div>
            <div class="l">uktāni saṃgraheṇeha tathaivaiṣāṃ ṣaḍāśrayāḥ// </div>
            <div class="l">rasā lavaṇavarjyāśca kaṣāya iti saṃjñitāḥ/ </div>
            <div class="l">&amp;tasmāt pañcavidhā yoniḥ kaṣāyāṇāmudāhṛtā// </div>
            <div class="l">tathā kalpanamapyeṣāmuktaṃ pañcavidhaṃ punaḥ/ </div>
            <div class="l">mahatāṃ ca kaṣāyāṇāṃ pañcāśat parikīrtitā// </div>
            <div class="l">pañca cāpi kaṣāyāṇāṃ śatānyuktāni bhāgaśaḥ/ </div>
            <div class="l">lakṣaṇārthaṃ, pramāṇaṃ hi vistarasya na vidyate// </div>
            <div class="l">na cālamatisaṃkṣepaḥ sāmarthyāyopakalpate/ </div>
            <div class="l">alpabuddherayaṃ tasmānnātisaṃkṣepavistaraḥ// </div>
            <div class="l">mandānāṃ vyavahārāya, budhānāṃ buddhivṛddhaye/ </div>
            <div class="l">pañcāśatko hyayaṃ vargaḥ kaṣāyāṇāmudāhṛtaḥ// </div>
            <div class="l">teṣāṃ karmasu bāhyeṣu yogamābhyantareṣu ca/ </div>
            <div class="l">saṃyogaṃ ca prayogaṃ ca yo veda sa bhiṣagvaraḥ// </div>
          </div>
          <p><a name="idp517392"><!--anchor--></a> ityagniveśakṛte tantre carakapratisaṃskṛte ślokasthāne ṣaḍvirecanaśatāśritīyo nāma
            caturtho+adhyāyaḥ//4// </p>
          <p><a name="idp518080"><!--anchor--></a>iti bheṣajacatuṣkaḥ//1// </p>
        </div>


        <div class="teidiv1" id="div2_body.1_div1.1_div2.5"><h3><a name="body.1_div1.1_div2.5"></a>1.5.  pañcamo+adhyāyaḥ/</h3>
          
          <p id="CS.1.5.1"><a name="CS.1.5.1"><!--anchor--></a>athāto mātrāśitīyamadhyāyaṃ vyākhyāsyāmaḥ// </p>
          <p id="CS.1.5.2"><a name="CS.1.5.2"><!--anchor--></a>iti ha smāha bhagavānātreyaḥ// </p>
          <p id="CS.1.5.3"><a name="CS.1.5.3"><!--anchor--></a>mātrāśī syāt/ </p>
          <p><a name="idp522176"><!--anchor--></a>āhāramātrā punaragnibalāpekṣiṇī// </p>
          <p id="CS.1.5.4"><a name="CS.1.5.4"><!--anchor--></a>yāvaddhyasyāśanamaśitamanupahatya prakṛtiṃ yathākālaṃ jarāṃ gacchati
            tāvadasya mātrāpramāṇaṃ veditavyaṃ bhavati// </p>
          <p id="CS.1.5.5"><a name="CS.1.5.5"><!--anchor--></a>tatra
            śāliṣaṣṭikamudgalāvakapiñjalaiṇaśaśaśarabhaśambarādīnyāhāradravyāṇi prakṛtilaghūnyapi
            mātrāpekṣīṇi bhavanti/ </p>
          <p><a name="idp524992"><!--anchor--></a>tathā piṣṭekṣukṣīravikṛtilamāṣānūpaudakapiśitādīnyāhāradravyāṇi prakṛtigurūṇyapi
            mātrāmevāpekṣante// </p>
          <p id="CS.1.5.6"><a name="CS.1.5.6"><!--anchor--></a>na caivamukte dravye gurulāghavamakāraṇaṃ manyeta, laghūni hi
            dravyāṇi vāyvagniguṇabahulāni bhavanti; pṛthvīsomaguṇabahulānītarāṇi, tasmāt svaguṇādapi
            laghūnyagnisandhukṣaṇasvabhāvānyalpadoṣāṇi cocyante+api sauhityopayuktāni, gurūṇi
            punarnāgnisandhukṣaṇasvabhāvānyasāmānyāt, ataścātimātraṃ doṣavanti
            sauhityopayuktānyanyatra vyāyāmāgnibalāt; saiṣā bhavatyagnibalāpekṣiṇī mātrā// </p>
          <p id="CS.1.5.7"><a name="CS.1.5.7"><!--anchor--></a>na ca nāpekṣate dravyaṃ; dravyāpekṣayā ca
            tribhāgasauhityamardhasauhityaṃ vā gurūṇāmupadiśyate, laghūnāmapi ca
            nātisauhityamagneryuktyartham// </p>
          <p id="CS.1.5.8"><a name="CS.1.5.8"><!--anchor--></a>mātrāvaddhyaśanamaśitamanupahatya prakṛtiṃ balavarṇasukhāyuṣā
            yojayatyupayoktāramavaśyamiti// </p>
          <p id="CS.1.5.9"><a name="CS.1.5.9"><!--anchor--></a>bhavanti cātra ---</p>
          <div class="lg">
            <div class="l">guru piṣṭamayaṃ tasmāttaṇḍulān pṛthukānapi/ </div>
            <div class="l">na jātu bhuktavān khādenmātrāṃ khādedbubhukṣitaḥ// </div>
            <div class="l">vallūraṃ śuṣkaśākāni śālūkāni bisāni ca/ </div>
            <div class="l">nābhyasedgauravānmāṃsaṃ kṛśaṃ naivopayojayet// </div>
            <div class="l">matsyān dadhi ca māṣāṃśca yavakāṃśca na śīlayet// </div>
            <div class="l">piṣṭikāñchālimudgāṃśca saindhavāmalake yavān/ </div>
            <div class="l">āntarīkṣaṃ payaḥ sarpirjāṅgalaṃ madhu cābhyaset// </div>
            <div class="l">tacca nityaṃ prayuñjīta svāsthyaṃ yenānuvartate/ </div>
            <div class="l">ajātānāṃ vikārāṇāmanutpattikaraṃ ca yat// </div>
            <div class="l">ata ūrdhvaṃ śarīrasya kāryamakṣyañjanādikam/ </div>
            <div class="l">svasthavṛttimabhipretya guṇataḥ saṃpravakṣyate// </div>
            <div class="l">sauvīramañjanaṃ nityaṃ hitamakṣṇoḥ prayojayet/ </div>
            <div class="l">pañcarātre+aṣṭarātre vā srāvaṇārthe rasāñjanam// </div>
            <div class="l">cakṣustejomayaṃ tasya viśeṣācchleṣmato bhayam/ </div>
            <div class="l">tataḥ śleṣmaharaṃ karma hitaṃ dṛṣṭeḥ prasādanam// </div>
            <div class="l">divā tanna prayoktavyaṃ netrayostīkṣṇamañjanam/ </div>
            <div class="l">virekadurbalā dṛṣṭirādityaṃ prāpya sīdati// </div>
            <div class="l">tasmāt srāvyaṃ niśāyāṃ tu dhruvamañjanamiṣyate/ </div>
            <div class="l">yathā hi kanakādīnāṃ &amp;malināṃ vividhātmanām// </div>
            <div class="l">dhautānāṃ nirmalā śuddhistailacelakacādibhiḥ/ </div>
            <div class="l">evaṃ netreṣu martyānāmañjanāścyotanādibhiḥ// </div>
            <div class="l">dṛṣṭirnirākulā bhāti nirmale nabhasīnduvat/ </div>
            <div class="l">hareṇukāṃ priyaṅguṃ ca pṛthvīkāṃ keśaraṃ nakham// </div>
            <div class="l">hrīveraṃ candanaṃ patraṃ tvagelośīrapadmakam/ </div>
            <div class="l">dhyāmakaṃ madhukaṃ māṃsī guggulvaguruśarkaram// </div>
            <div class="l">nyagrodhodumbarāśvatthaplakṣalodhratvacaḥ śubhāḥ/ </div>
            <div class="l">vanyaṃ sarjarasaṃ mustaṃ śaileyaṃ kamalotpale// </div>
            <div class="l">śrīveṣṭakaṃ śallakīṃ ca śukaṣarhamathāpi ca/ </div>
            <div class="l">piṣṭvā limpecchareṣīkāṃ tāṃ vartiṃ yavasannibhām// </div>
            <div class="l">aṅguṣṭhasaṃmitāṃ kuryādaṣṭāṅgulasamāṃ bhiṣak/ </div>
            <div class="l">śuṣkāṃ nigarbhāṃ tāṃ vartiṃ dhūmanetrārpitāṃ naraḥ// </div>
            <div class="l">snehāktāmagnisaṃpluṣṭāṃ pibet prāyogikīṃ sukhām/ </div>
            <div class="l">vasāghṛtamadhūcchiṣṭairyuktiyuktairvarauṣadhaiḥ// </div>
            <div class="l">vartiṃ madhurakaiḥ kṛtvā snaihikīṃ dhūmamācaret/ </div>
            <div class="l">śvetā jyotiṣmatī caiva haritālaṃ manaḥśilā// </div>
            <div class="l">gandhāścāgurupatrādyā dhūmaṃ mūrdhavirecane&amp;/ </div>
            <div class="l">gauravaṃ śirasaḥ śūlaṃ pīnasārdhāvabhedakau// </div>
            <div class="l">karṇākṣiśūlaṃ kāsaśca hikkāśvāsau galagrahaḥ/ </div>
            <div class="l">dantadaurbalyamāsrāvaḥ śrotraghrāṇākṣidoṣajaḥ// </div>
            <div class="l">pūtirghrāṇāsyagandhaśca dantaśūlamarocakaḥ/ </div>
            <div class="l">hanumanyāgrahaḥ kaṇḍūḥ krimayaḥ pāṇḍutā mukhe// </div>
            <div class="l">śleṣmapraseko vaisvaryaṃ galaśuṇḍyupajihvikā/ </div>
            <div class="l">&amp;khālityaṃ piñjaratvaṃ ca keśānāṃ patanaṃ tathā// </div>
            <div class="l">kṣavathuścātitandrā ca buddhermoho+atinidratā/ </div>
            <div class="l">dhūmapānāt praśāmyanti balaṃ bhavati cādhikam// </div>
            <div class="l">śiroruhakapālānāmindriyāṇāṃ svarasya ca/ </div>
            <div class="l">na ca vātakaphātmāno balino+apyūrdhvajatrujāḥ// </div>
            <div class="l">&amp;dhūmavaktrakapānasya vyādhayaḥ syuḥ śirogatāḥ/ </div>
            <div class="l">prayogapāne tasyāṣṭau kālāḥ saṃparikīrtitāḥ// </div>
            <div class="l">vātaśleṣmasamutkleśaḥ kāleṣveṣu hi lakṣyate/ </div>
            <div class="l">snātvā bhuktvā samullikhya kṣutvā dantānnighṛṣya ca// </div>
            <div class="l">nāvanāñjananidrānte cātmavān dhūmapo bhavet/ </div>
            <div class="l">tathā vātakaphātmāno na bhavantyūrdhvajatrujāḥ// </div>
            <div class="l">rogāstasya tu peyāḥ syurāpānāstristrayastrayaḥ/ </div>
            <div class="l">paraṃ dvikālapāyī syādahnaḥ kāleṣu buddhimān// </div>
            <div class="l">prayoge, snaihike tvekaṃ, vairecyaṃ tricatuḥ pibet/ </div>
            <div class="l">hṛtkaṇṭhendriyasaṃśuddhirlaghutvaṃ śirasaḥ śamaḥ// </div>
            <div class="l">yatheritānāṃ doṣāṇāṃ samyakpītasya lakṣaṇam/ </div>
            <div class="l">bādhiryamāndhyamūkatvaṃ raktapittaṃ śirobhramam// </div>
            <div class="l">akāle cātipītaśca dhūmaḥ kuryādupadravān/ </div>
            <div class="l">tatraeṣṭaṃ sarpiṣaḥ pānaṃ nāvanāñjanatarpaṇam// </div>
            <div class="l">snaihikaṃ dhūmaje doṣe vāyuḥ pittānigo yadi/ </div>
            <div class="l">śītaṃ tu raktapitte syācchleṣmapitte virūkṣaṇam// </div>
            <div class="l">paraṃ tvataḥ pravakṣyāmi dhūmo yeṣāṃ vigarhitaḥ/ </div>
            <div class="l">na viriktaḥ pibeddhūmaṃ na kṛte bastikarmaṇi// </div>
            <div class="l">na raktī na viṣeṇārto na &amp;śocanna ca garbhiṇī/ </div>
            <div class="l">na śrame na made nāme na pitte na prajāgare// </div>
            <div class="l">na mūrcchābhramatṛṣṇāsu na kṣīṇe nāpi ca kṣate/ </div>
            <div class="l">na &amp;madyadugdhe pītvā ca na snehaṃ na ca mākṣikam// </div>
            <div class="l">dhūmaṃ na bhuktvā &amp;dadhnā ca na rūkṣaḥ kruddha eva ca/ </div>
            <div class="l">na tāluśoṣe timire śirasyabhihite na ca// </div>
            <div class="l">na śaṅkhake na rohiṇyāṃ na mehe na madātyaye/ </div>
            <div class="l">eṣu dhūmamakāleṣu mohāt pibati yo naraḥ// </div>
            <div class="l">rogāstasya pravardhante dāruṇā dhūmavibhramāt/ </div>
            <div class="l">dhūmayogyaḥ pibeddoṣe śiroghrāṇākṣisaṃśraye// </div>
            <div class="l">ghrāṇenāsyena kaṇṭhasthe mukhena ghrāṇapo vamet/ </div>
            <div class="l">āsyena dhūmakavalān piban ghrāṇena nodvamet// </div>
            <div class="l">pratilomaṃ gato &amp;hyāśu dhūmo hiṃsyāddhi cakṣuṣī/ </div>
            <div class="l">ṛjvaṅgacakṣustaccetāḥ sūpaviṣṭastriparyayam// </div>
            <div class="l">pibecchidraṃ pidhāyaikaṃ nāsayā dhūmamātmavān/ </div>
            <div class="l">caturviṃśatikaṃ netraṃ &amp;svāṅgulībhirvirecane// </div>
            <div class="l">dvātriṃśadaṅgulaṃ snehe prayoge+adhyardhamiṣyate/ </div>
            <div class="l">&amp;ṛju trikoṣāphalitaṃ kolāsthyagrapramāṇitam// </div>
            <div class="l">bastinetrasamadravyaṃ dhūmanetraṃ praśasyate/ </div>
            <div class="l">dūrādvinirgataḥ parvacchinno nāḍītanūkṛtaḥ// </div>
            <div class="l">nendriyaṃ bādhate dhūmo mātrākālaniṣevitaḥ/ </div>
            <div class="l">yadā coraśca kaṇṭhaśca śiraśca laghutāṃ vrajet// </div>
            <div class="l">kaphaśca tanutāṃ prāptaḥ supītaṃ dhūmamādiśet/ </div>
            <div class="l">aviśuddhaḥ svaro yasya kaṇṭhaśca sakapho bhavet// </div>
            <div class="l">stimito mastakaścaivamapītaṃ dhūmamādiśet/ </div>
            <div class="l">tālu mūrdhā ca kaṇṭhaśca śuṣyate paritapyate// </div>
            <div class="l">tṛṣyate muhyate jantū raktaṃ ca sravate+adhikam/ </div>
            <div class="l">śiraśca bhramate+atyarthaṃ mūrcchā cāsyopajāyate// </div>
            <div class="l">indriyāṇyupatapyante dhūme+atyarthaṃ niṣevite/ </div>
            <div class="l">&amp;varṣe varṣe+aṇutailaṃ ca kāleṣu triṣu nā caret// </div>
            <div class="l">prāvṛṭśaradvasanteṣu gatameghe nabhastale/ </div>
            <div class="l">nasyakarma yathākālaṃ yo yathoktaṃ niṣevate// </div>
            <div class="l">na tasya cakṣurna ghrāṇaṃ na śrotramupahanyate/ </div>
            <div class="l">na syuḥ śvetā na kapilāḥ keśāḥ śmaśrūṇi vā punaḥ// </div>
            <div class="l">na ca keśāḥ &amp;pramucyante vardhante ca viśeṣataḥ/ </div>
            <div class="l">manyāstambhaḥ śiraḥśūlamarditaṃ hanusaṃgrahaḥ// </div>
            <div class="l">pīnasārdhāvabhedau ca śiraḥkampaśca śāmyati/ </div>
            <div class="l">sirāḥ śiraḥkapālānāṃ sandhayaḥ snāyukaṇḍarāḥ// </div>
            <div class="l">nāvanaprīṇitāścāsya labhante+abhyadhikaṃ balam/ </div>
            <div class="l">mukhaṃ prasannopacitaṃ svaraḥ snigdhaḥ sthiro mahān// </div>
            <div class="l">sarvendriyāṇāṃ vaimalyaṃ balaṃ bhavati cādhikam/ </div>
            <div class="l">na cāsya rogāḥ sahasā prabhavantyūrdhvajatrujāḥ// </div>
            <div class="l">jīryataścottamāṅgeṣu&amp; jarā na labhate balam/ </div>
            <div class="l">candanāguruṇī patraṃ dārvītvaṅmadhukaṃ balām// </div>
            <div class="l">prapauṇḍarīkaṃ sūkṣmailāṃ viḍaṅgaṃ bilvamutpalam/ </div>
            <div class="l">hrīberamabhayaṃ vanyaṃ tvaṅmustaṃ sārivāṃ sthirām// </div>
            <div class="l">jīvantīṃ pṛśniparṇīṃ ca suradāru&amp; śatāvarīm/ </div>
            <div class="l">hareṇuṃ bṛhatīṃ vyādhrīṃ surabhīṃ padmakeśaram// </div>
            <div class="l">vipācayecchataguṇe māhendre vimale+ambhasi/ </div>
            <div class="l">tailāddaśaguṇaṃ śeṣaṃ kaṣāyamavatārayet// </div>
            <div class="l">tena tailaṃ kaṣāyeṇa daśakṛtvo vipācayet/ </div>
            <div class="l">athāsya daśame pāke &amp;samāṃśaṃ chāgalaṃ payaḥ// </div>
            <div class="l">dadyādeṣo+aṇutailasya nāvanīyasya saṃvidhiḥ/ </div>
            <div class="l">asya mātrāṃ prayuñjīta tailasyārdhapalonmitām// </div>
            <div class="l">snigdhasvinnottamāṅgasya picunā nāvanaistribhiḥ/ </div>
            <div class="l">tryahāttryahācca saptāhametata karma samācaret// </div>
            <div class="l">nivātoṣṇasamācārī&amp; hitāśī niyatendriyaḥ/ </div>
            <div class="l">tailametattridoṣaghnamindriyāṇāṃ balapradam// </div>
            <div class="l">prayuñjāno yathākālaṃ yathoktānaśnute guṇān/ </div>
            <div class="l">āpothitāgraṃ dvau kālau kaṣāyakaṭutiktakam// </div>
            <div class="l">bhakṣayeddantapavanaṃ dantamāṃsānyabādhayan/ </div>
            <div class="l">nihanti gandhaṃ vairasyaṃ jihvādantāsyajaṃ malam// </div>
            <div class="l">niṣkṛṣya rucimādhatte sadyo dantaviśodhanam/ </div>
            <div class="l">karañjakaravīrārkamālatīkakubhāsanāḥ// </div>
            <div class="l">śasyante dantapavane ye cāpyevaṃvidhā drumāḥ/ </div>
            <div class="l">suvarṇarūpyatāmrāṇi trapurītimayāni ca// </div>
            <div class="l">jihvānirlekhanāni syuratīkṣṇānyanṛjūni ca/ </div>
            <div class="l">jihvāmūlagataṃ yacca malamucchvāsarodhi ca// </div>
            <div class="l">daurgandhyaṃ bhajate tena tasmājjihvāṃ vinirlikhet/ </div>
            <div class="l">dhāryāṇyāsyena vaiśadyarucisaugandhyamicchatā// </div>
            <div class="l">jātīkaṭukapūgānāṃ lavaṅgasya phalāni ca/ </div>
            <div class="l">kakkolasya phalaṃ patraṃ tāmbūlasya śubhaṃ tathā/ </div>
            <div class="l">tathā karpūraniryāsaḥ sūkṣmailāyāḥ phalāni ca// </div>
            <div class="l">hanvorbalaṃ svarabalaṃ vadanopacayaḥ paraḥ/ </div>
            <div class="l">syāt paraṃ ca rasajñānamanne ca ruciruttamā// </div>
            <div class="l">na cāsya kaṇṭhaśoṣaḥ syānnauṣṭhayoḥ sphuṭanādbhayam/ </div>
            <div class="l">na ca dantāḥ kṣayaṃ yānti dṛḍhamūlā bhavanti ca// </div>
            <div class="l">na śūlyante na cāmlena hṛṣyante bhakṣayanti ca/ </div>
            <div class="l">parānapi kharān bhakṣyāṃstailagaṇḍūṣadhāraṇāt// </div>
            <div class="l">nityaṃ snehārdraśirasaḥ śiraḥśūlaṃ na jāyate/ </div>
            <div class="l">na khālityaṃ na pālityaṃ na keśāḥ prapatanti ca// </div>
            <div class="l">balaṃ śiraḥkapālānāṃ viśeṣeṇābhivardhate/ </div>
            <div class="l">dṛḍhamūlāśca dīrghāśca kṛṣṇāḥ keśā bhavanti ca// </div>
            <div class="l">indriyāṇi prasīdanti sutvagbhavati cānanam&amp;/ </div>
            <div class="l">nidrālābhaḥ sukhaṃ ca syānmūrdhni tailaniṣevaṇāt// </div>
            <div class="l">na karṇarogā vātotthā na manyāhanusaṃgrahaḥ/ </div>
            <div class="l">noccaiḥ śrutirna vādhiryaṃ syānnityaṃ karṇatarpaṇāt// </div>
            <div class="l">snehābhyaṅgādyathā kumbhaścarma snehavimardanāt/ </div>
            <div class="l">bhavatyupāṅgādakṣaśca dṛḍhaḥ kleśasaho yathā// </div>
            <div class="l">tathā śarīramabhyaṅgāddṛḍhaṃ sutvak ca jāyate/ </div>
            <div class="l">praśāntamārutābādhaṃ kleśavyāyāmasaṃsaham// </div>
            <div class="l">sparśane+abhyadhiko vāyuḥ sparśanaṃ ca tvagāśritam/ </div>
            <div class="l">tvacyaśca &amp;paramabhyaṅgastasmāttaṃ śīlayennaraḥ// </div>
            <div class="l">na cābhighātābhihataṃ gātramabhyaṅgasevinaḥ/ </div>
            <div class="l">vikāraṃ bhajate+atyarthaṃ balakarmaṇi vā kvacit// </div>
            <div class="l">susparśopacitāṅgaśca balavān priyadarśanaḥ/ </div>
            <div class="l">bhavatyaṅganityatvānnaro+alpajara eva ca// </div>
            <div class="l">kharatvaṃ stabdhatā&amp; raukṣyaṃ śramaḥ suptiśca pādayoḥ/ </div>
            <div class="l">sadya evopaśāmyanti pādābhyaṅgaviṣevaṇāt// </div>
            <div class="l">jāyate saukumāryaṃ ca balaṃ sthairyaṃ ca pādayoḥ/ </div>
            <div class="l">dṛṣṭiḥ prasādaṃ labhate mārutaścopaśāmyati// </div>
            <div class="l">na ca &amp;syādgṛdhrasīvātaḥ pādayoḥ sphuṭanaṃ na ca/ </div>
            <div class="l">na sirāsnāyusaṃkocaḥ pādābhyaṅgena pādayoḥ// </div>
            <div class="l">daurgandhyaṃ gauravaṃ tandrāṃ kaṇḍūṃ malamarocakam/ </div>
            <div class="l">svedabībhatsatāṃ hanti śarīraparimārjanam// </div>
            <div class="l">pavitraṃ vṛṣyamāyuṣyaṃ &amp;śramasvedamalāpaham/ </div>
            <div class="l">śarīrabalasandhānaṃ snānamojaskaraṃ param// </div>
            <div class="l">kāmyaṃ yaśasyamāyuṣyamalakṣmīghnaṃ praharṣaṇam/ </div>
            <div class="l">śrīmat pāriṣadaṃ śastaṃ nirmalāmbaradhāraṇam// </div>
            <div class="l">vṛṣyaṃ saugandhyamāyuṣayaṃ kāmyaṃ puṣṭibalapradam/ </div>
            <div class="l">saumanasyamalakṣmīghraṃ gandhamālyaniṣevaṇam// </div>
            <div class="l">dhanyaṃ maṅgalyamāyuṣyaṃ śrīmadvyasanasūdanam/ </div>
            <div class="l">harṣaṇaṃ kāmyamojasyaṃ ratnābharaṇadhāraṇam// </div>
            <div class="l">medhyaṃ pavitramāyuṣyamalakṣmīkalināśanam/ </div>
            <div class="l">pādayormalamārgāṇāṃ śaucādhānamabhīkṣṇaśaḥ// </div>
            <div class="l">pauṣṭikaṃ vṛṣyamāyuṣyaṃ śuci rūpavirājanam/ </div>
            <div class="l">keśaśmaśrunakhādīnāṃ kalpanaṃ saṃprasādhanam// </div>
            <div class="l">cakṣuṣyaṃ spraśanahitaṃ pādayorvyasanāpaham/ </div>
            <div class="l">balyaṃ parākramasukhaṃ vṛṣyaṃ pādatradhāraṇam// </div>
            <div class="l">&amp;īteḥ praśamanaṃ balyaṃ guptyāvaraṇaśaṅkaram/ </div>
            <div class="l">gharmānilarajombughnaṃ chatradhāraṇamucyate// </div>
            <div class="l">skhalataḥ saṃpratiṣṭhānaṃ śatrūṇāṃ ca niṣūdanam/ </div>
            <div class="l">avaṣṭambhanamāyuṣyaṃ bhayaghnaṃ daṇḍadhāraṇam// </div>
            <div class="l">nagarī nagarasyeva rathasyeva rathī yathā/ </div>
            <div class="l">svaśarīrasya medhāvī kṛtyeṣvavahito bhavet// </div>
            <div class="l">bhavati cātra --- vṛttyupāyānniṣeveta ye syurdharmāvirodhinaḥ/ </div>
            <div class="l">śamamadhyayanaṃ caiva sukhamevaṃ samaśnute// </div>
            <div class="l">tatra ślokāḥ --- mātrā dravyāṇi mātrāṃ saṃśritya gurulāghavam/ </div>
            <div class="l">dravyāṇāṃ garhito+abhyāso yeṣāṃ, yeṣāṃ ca śasyate// </div>
            <div class="l">añjanaṃ dhūmavartiśca trividhā vartikalpanā/ </div>
            <div class="l">dhūmapānaguṇāḥ kālāḥ pānamānaṃ ca yasya yat// </div>
            <div class="l">vyāpatticihnaṃ bhaiṣajyaṃ dhūmo yeṣāṃ vigarhitaḥ/ </div>
            <div class="l">peyo yathā yanmayaṃ ca netraṃ yasya ca yadvidham// </div>
            <div class="l">nasyakarmaguṇā nastaḥkāryaṃ yacca yathā yadā/ </div>
            <div class="l">bhakṣayeddantapavanaṃ yathā yadyaṅguṇaṃ ca yat// </div>
            <div class="l">yadarthaṃ yāni cāsyena dhāryāṇi kavalagrahe/ </div>
            <div class="l">tailasya ye guṇā &amp;diṣṭāḥ śirastailaguṇāśca ye// </div>
            <div class="l">karṇataile tathā+abhyaṅge pādābhyaṅge+aṅgamārjane/ </div>
            <div class="l">snāne vāsasi śuddhe ca saugandhye ratnadhāraṇe// </div>
            <div class="l">śauce saṃharaṇe lomnāṃ pādatracchatradhāraṇe/ </div>
            <div class="l">guṇā mātrāśitīye+asmiṃstathoktā&amp; daṇḍadhāraṇe// </div>
          </div>
          <p><a name="idp682512"><!--anchor--></a> ityagniveśakṛte tantre carakapratisaṃskṛte ślokasthāne mātrāśitīyo nāma
            pañcamo+adhyāyaḥ samāptaḥ//5// </p>
        </div>


        <div class="teidiv1" id="div2_body.1_div1.1_div2.6"><h3><a name="body.1_div1.1_div2.6"></a>1.6. ṣaṣṭho+adhyāyaḥ / </h3>
          
          <p id="CS.1.6.1"><a name="CS.1.6.1"><!--anchor--></a>athātastasyāśitīyamadhyāyaṃ vyākhyāsyāmaḥ // </p>
          <p id="CS.1.6.2"><a name="CS.1.6.2"><!--anchor--></a>iti ha smāha bhagavānātreyaḥ // </p>
          <p id="CS.1.6.3ab"><a name="CS.1.6.3ab"><!--anchor--></a>tasyāśitādyādāhārādbalaṃ varṇaśca vardhate / </p>
          <p id="CS.1.6.3cd"><a name="CS.1.6.3cd"><!--anchor--></a>yasyartusātmyaṃ viditaṃ ceṣṭāhāravyapāśrayam // </p>
          <p id="CS.1.6.4"><a name="CS.1.6.4"><!--anchor--></a>iha khalu saṃvatsaraṃ ṣaḍaṅgamṛtuvibhāgena vidyāt / </p>
          <p><a name="idp688848"><!--anchor--></a>tatrādityasyodagayanamādānaṃ ca trīnṛtūñchiśirādīn grīṣmāntān vyavasyet varṣādīn
            punarhemantāntān dakṣiṇāyanaṃ visargaṃ ca // </p>
          <p id="CS.1.6.5"><a name="CS.1.6.5"><!--anchor--></a>visarge punarvāyavo nātirūkṣāḥ pravānti itare punarādāne
            somaścāvyāhatabalaḥ śiśirābhirbhābhirāpūrayañjagadāpyāyayati śaśvat ato visargaḥ saumyaḥ
            / </p>
          <p><a name="idp690816"><!--anchor--></a>ādānaṃ punarāgneyaṃ tāvetāvarkavāyū somaśca kālasvabhāvamārgaparigṛhītāḥ
            kālarturasadoṣadehabalanirvṛttipratyayabhūtāḥ samupadiśyante // </p>
          <p id="CS.1.6.6"><a name="CS.1.6.6"><!--anchor--></a>tatra ravirbhābhirādadāno jagataḥ snehaṃ
            vāyavastīvrarūkṣāścopaśoṣayantaḥ śiśiravasantagrīṣmeṣu yathākramaṃ raukṣyamutpādayanto
            rūkṣān rasāṃstiktakaṣāyakaṭukāṃścābhivardhayanto nṛṇāṃ daurbalyamāvahanti // </p>
          <p id="CS.1.6.7"><a name="CS.1.6.7"><!--anchor--></a>varṣāśaraddhemanteṣu tu dakṣiṇābhimukjhe+arke
            kālamārgameghavātavarṣābhihatapratāpe śaśini cāvyāhatabale māhendrasalilapraśāntasantāpe
            jagati arūkṣā rasāḥ pravardhante+amlalavaṇamadhurā yathākramaṃ tatra balamupacīyate
            nṛṇāmiti // </p>
          <p id="CS.1.6.8"><a name="CS.1.6.8"><!--anchor--></a>bhavati cātra</p>
          <div class="lg">
            <div class="l"> ādāvante ca daurbalyaṃ visargādānayornṛṇām / </div>
            <div class="l">madhye madhyabalaṃ tvante śreṣṭhamagre ca nirdiśet // </div>
            <div class="l">śīte śītānilasparśasaṃrūddho balināṃ balī / </div>
            <div class="l">paktā bhavati hemante mātrādravyagurukṣamaḥ // </div>
            <div class="l">sa yadā nendhanaṃ yuktaṃ labhate dehajaṃ tadā / </div>
            <div class="l">rasaṃ hinastyato vāyuḥ śītaḥ śīte prakupyati // </div>
            <div class="l">tasmāttuṣārasamaye snigdhāmlalavaṇān rasān / </div>
            <div class="l">audakānūpamāṃsānāṃ medyānāmupayojayet // </div>
            <div class="l">bileśayānāṃ māṃsāni prasahānāṃ bhṛtāni ca / </div>
            <div class="l">bhakṣayenmadirāṃ śīdhuṃ madhu cānupibennaraḥ // </div>
            <div class="l">gorasānikṣuvikṛtīrvasāṃ tailaṃ navaudanam / </div>
            <div class="l">hemante+abhyasyatastoyamuṣṇaṃ cāyurna hīyate // </div>
            <div class="l">abhyaṅgotsādanaṃ mūrdhni tailaṃ jentākamātapam / </div>
            <div class="l">bhajedbhūmigṛhaṃ coṣṇamuṣṇaṃ garbhagṛhaṃ tathā // </div>
            <div class="l">śīteṣu saṃvṛtaṃ sevyaṃ yānaṃ śayanamāsanam / </div>
            <div class="l">prāvārājinakauṣeyapraveṇīkuthakāstṛtam // </div>
            <div class="l">gurūṣṇavāsā digdhāṅgo guruṇā+aguruṇā sadā / </div>
            <div class="l">śayane pramadāṃ pīnāṃ viśālopacitastanīm // </div>
            <div class="l">āliṅgyāgurudigdhāṅgīṃ supyāt samadamanmathaḥ / </div>
            <div class="l">prakāmaṃ ca niṣeveta maithunaṃ śiśirāgame // </div>
            <div class="l">varjayedannapānāni vātalāni laghūni ca / </div>
            <div class="l">pravātaṃ pramitāhāramudamanthaṃ himāgame // </div>
            <div class="l">hemantaśiśirau tulyau śiśire+alpaṃ viśeṣaṇam / </div>
            <div class="l">raukṣyamādānajaṃ śītaṃ meghamārutavarṣajam // </div>
            <div class="l">tasmāddhaimantikaḥ sarvaḥ śiśire vidhiriṣyate / </div>
            <div class="l">nivātamuṣṇaṃ tvadhikaṃ śiśire gṛhamāśrayet // </div>
            <div class="l">kaṭutiktakaṣāyāṇi vātalāni laghūni ca / </div>
            <div class="l">varajayedannapānāni śiśire śītalāni ca // </div>
            <div class="l">vasante nicitaḥ śleṣmā dinakṛdbhābhirīritaḥ / </div>
            <div class="l">kāyāgniṃ bādhate rogāṃstataḥ prakurute bahūn // </div>
            <div class="l">tasmādvasante karmāṇi vamanādīni kāreyet / </div>
            <div class="l">gurvamlasnigdhamadhuraṃ divāsvapnaṃ ca varjayet // </div>
            <div class="l">vyāyāmodvartanaṃ dhūmaṃ kavalagrahamañjanam / </div>
            <div class="l">sukhāmbunā śaucāvidhiṃ śīlayet kusumāgame // </div>
            <div class="l">candanāgurudigdhāṅgo yavagodhūmabhojanaḥ / </div>
            <div class="l">śārabhaṃ śāśamaiṇeyaṃ māṃsaṃ lāvakapiñjalam // </div>
            <div class="l">bhakṣayennirgadaṃ sīdhuṃ pibenmādhvīkameva vā / </div>
            <div class="l">vasante+anubhavet strīṇāṃ kānanānāṃ ca yauvanam // </div>
            <div class="l">mayūkhairjagataḥ snehaṃ grīṣme pepīyate raviḥ / </div>
            <div class="l">svādu śītaṃ dravaṃ snigdhamannapānaṃ tadā hitam // </div>
            <div class="l">śītaṃ saśarkaraṃ manthaṃ jāṅgalānmṛgapakṣiṇaḥ / </div>
            <div class="l">ghṛtaṃ payaḥ saśālyannaṃ bhajan grīṣme na sīdati // </div>
            <div class="l">madyamalpaṃ na vā peyamathavā subahūdakam / </div>
            <div class="l">lavaṇāmlakatūṣṇāni vyāyāmaṃ ca vivarjayet // </div>
            <div class="l">divā śītagṛhe nidrāṃ niśi candrāṃśuśītalaiḥ / </div>
            <div class="l">sevyamāno bhajedāsyāṃ muktāmaṇivibhūṣitaḥ // </div>
            <div class="l">vyajanaiḥ pāṇisaṃsparśaiścandanodakaśītalaiḥ / </div>
            <div class="l">sevyamāno bhajedāsyāṃ muktāmaṇivibhūṣitaḥ // </div>
            <div class="l">kānanāni ca śītāni jalāni kusumāni ca / </div>
            <div class="l">grīṣmakāle niṣeveta maithunādvirato naraḥ // </div>
            <div class="l">ādānadurbale dehe paktā bhavati durbalaḥ / </div>
            <div class="l">sa varṣāsvanilādīnāṃ dūṣaṇairbādhyate punaḥ // </div>
            <div class="l">bhūbāṣpānmeghanisyandāt pākādamlājjalasya ca / </div>
            <div class="l">varṣāsvagnibale kṣīṇe kupyanti pavanādayaḥ // </div>
            <div class="l">tasmāt sādhāraṇaḥ sarsvo vidhirvarṣāsu śasyate / </div>
            <div class="l">udamanthaṃ divāsvapnamavaśyāyaṃ nadījalam // </div>
            <div class="l">vyāyāmamātapaṃ caiva vyavāyaṃ cātra varjayet / </div>
            <div class="l">pānabhojanasaṃskārān prāyaḥ kṣaudrānvitān bhajet // </div>
            <div class="l">vyaktāmlalavaṇasnehaṃ vātārṣākule+ahani / </div>
            <div class="l">viśeṣaśīte bhoktavyaṃ varṣāsvanalaśāntaye // </div>
            <div class="l">agnisaṃrakṣaṇavatā yavagodhūmaśālayaḥ / </div>
            <div class="l">purāṇā jāṅgalaiarmāṃsairbhojyā yūṣaiśca saṃskṛtaiḥ // </div>
            <div class="l">pibet kṣaudrānvitaṃ cālpaṃ mādhvīkāriṣṭamambu vā / </div>
            <div class="l">māhendraṃ taptaśītaṃ vā kaupaṃ sārasameva vā // </div>
            <div class="l">pragharṣodvartanasnānagandhamālyaparo bhavet / </div>
            <div class="l">laguśuddhāmbaraḥ sthānaṃ bhajedakledi vārṣikam // </div>
            <div class="l">varṣāśītocitāṅgānāṃ sahasaivārkaraśmibhiḥ / </div>
            <div class="l">taptānāmācitaṃ pittaṃ prāyaḥ śaradi kupyati // </div>
            <div class="l">tatrānnapānaṃ madhuraṃ laghu śītaṃ satiktakam / </div>
            <div class="l">pittapraśamanaṃ sevyaṃ mātrayā suprakāṅkṣitaiḥ // </div>
            <div class="l">lāvān kapiñjalāneṇānurabhrāñchrabhān śaśān / </div>
            <div class="l">śālīn sayavagodhūmān sevyānāhurdhanātyaye // </div>
            <div class="l">tiktasya sarpiṣaḥ pānaṃ vireko raktamokṣaṇam / </div>
            <div class="l">dhārādharātyaye kāryamātapasya ca varjanam // </div>
            <div class="l">vasāṃ tailamavaśyāyamaudakānūpamāmiṣam / </div>
            <div class="l">kṣāraṃ dadhi divāsvapnaṃ prāgvātaṃ cātra varjayet // </div>
            <div class="l">divā sūryāṃśusaṃtaptaṃ niśi candrāṃśuśītalam / </div>
            <div class="l">kālena pakvaṃ nirdoṣamagastyenāviṣīkṛtam // </div>
            <div class="l">haṃsodakamiti khyātaṃ śāradaṃ vimalaṃ śuci / </div>
            <div class="l">snānapānāvagāheṣu hitamambu yathā+amṛtam // </div>
            <div class="l">śāradāni ca mālyāni vāsāṃsi vimalāni ca / </div>
            <div class="l">śaratkāle praśasyante pradoṣe cenduraśmayaḥ // </div>
            <div class="l">ityuktamṛtusātmyaṃ yacceṣṭāhāravyapāśrayam / </div>
            <div class="l">upaśete yadaucityādokaḥsātmyaṃ&amp;{ṅ.okasātmyaṃ} taducyate // </div>
            <div class="l">deśānāmāmayānāṃ ca viparītaguṇaṃ guṇaiḥ / </div>
            <div class="l">sātmyamicchanti sātmyajñāśeceṣṭitaṃ cādyameva ca // </div>
            <div class="l">tatra ślokaḥ</div>
            <div class="l"> ṛtāvṛtau nṛbhiḥ sevyamasevyaṃ yacca kiṃcana / </div>
            <div class="l">tasyāśitīye nirdiṣṭaṃ hetumat sātmyameva ca // </div>
          </div>
          <p><a name="idp781088"><!--anchor--></a> ityagniveśakṛte tantre carakapratisaṃskṛte ślokasthāne tasyāśitīyo nāma
            ṣaṣṭho+adhyāyaḥ //6// </p>
        </div>


        <div class="teidiv1" id="div2_body.1_div1.1_div2.7"><h3><a name="body.1_div1.1_div2.7"></a>1.7. saptamo+adhyāyaḥ / </h3>
          
          <p id="CS.1.7.1"><a name="CS.1.7.1"><!--anchor--></a>athāto navegāndhāraṇīyamadhyāyaṃ vyākhyāsyāmaḥ // </p>
          <p id="CS.1.7.2"><a name="CS.1.7.2"><!--anchor--></a>iti ha smāha bhagavānātreyaḥ // </p>
          <div class="lg">
            <div class="l">na vegān dhārayeddhīmāñjātān mūtrapurīṣayoḥ / </div>
            <div class="l">na retaso na vātasya na chardyāḥ kṣavathorna ca // </div>
            <div class="l">nodgārasya na jṛmbhāyā nā vegān kṣutpipāsayoḥ / </div>
            <div class="l">nā bāṣpasya na nidrāyā niḥśvāsasya śrameṇa ca // </div>
            <div class="l">etān dhārayato jātān vegān rogā bhavanti ye / </div>
            <div class="l">pṛthakpṛthakcikitsārthaṃ tānme nigadataḥ śṛṇu // </div>
            <div class="l">bastimehanayoḥ śūlaṃ mūtrakṛcchraṃ śirorujā / </div>
            <div class="l">vināmo vaṃkṣaṇānāhaḥ syālliṅgaṃ mūtranigrahe // </div>
            <div class="l">svedāvagāhanābhyaṅgān sarpiṣaścāvapīḍakam / </div>
            <div class="l">mūtre pratihate kuryāttrividhaṃ bastikarma ca // </div>
            <div class="l">pakvāśayaśiraḥśūlaṃ vātavarco+apravartanam / </div>
            <div class="l">piṇḍikodveṣṭanādhmānaṃ purīṣe syādvidhārite // </div>
            <div class="l">svedābhyaṅgāvagāhāśca vartayo bastikarma ca / </div>
            <div class="l">hitaṃ pratihate varcasyannapānaṃ pramāthi ca // </div>
            <div class="l">meḍhre vṛṣaṇayoḥ śūlamaṅgamardo hṛdi vyathā / </div>
            <div class="l">bhavet pratihate śukre vibaddhaṃ mūtrameva ca // </div>
            <div class="l">tatrābhyaṅgo+avagāhaśca madirā caraṇāyudhāḥ / </div>
            <div class="l">śāliḥ payo nirūhaśca śastaṃ maithunameva ca // </div>
            <div class="l">saṅgo viṇmūtravātānāmādhmānaṃ vedanā klamaḥ / </div>
            <div class="l">jaṭhare vātājāścānye rogāḥ syurvātanigrahāt // </div>
            <div class="l">snehasvedavidhistatra vartayo bhojanāni ca / </div>
            <div class="l">pānāni bastayaścaiva śastaṃ vātānulomanam // </div>
            <div class="l">kaṇḍūkoṭhārucivyaṅgaśothapāṇḍvāmayajvarāḥ / </div>
            <div class="l">kuṣṭhahṛllāsavīsarpāśchardinigrahajā gadāḥ // </div>
            <div class="l">bhuktvā pracchardanaṃ dhūmo laṅghanaṃ raktamokṣaṇam / </div>
            <div class="l">rūkṣānnapānaṃ vyāyāmo virekaścātra śasyate // </div>
            <div class="l">manyāstambhaḥ śiraḥśūlamarditārdhāvabhedakau / </div>
            <div class="l">indriyāṇāṃ ca daurbalyaṃ kṣavathoḥ syādvidhāraṇāt // </div>
            <div class="l">tatrordhvajatruke+abhyaṅgaḥ svedo dhūmaḥ sanāvanaḥ / </div>
            <div class="l">hitaṃ vātaghnamādhyaṃ ca ghṛtaṃ cauttarabhaktikam // </div>
            <div class="l">hikkā śvāso+aruciḥ kampo vibandho hṛdayorasoḥ / </div>
            <div class="l">udgāranigrahāttatra hikkāyāstulyamauṣadham // </div>
            <div class="l">vināmākṣepasaṃkocāḥ suptiḥ kampaḥ pravepanam / </div>
            <div class="l">jṛmbhāyā nigrahāttatra sarvaṃ vātaghnamauṣadham // </div>
            <div class="l"> kārśaydaurbalyavaivarṇyamaṅamardo+arucirbhramaḥ / </div>
            <div class="l">kṣudveganigrahāttatra snigdhoṣṇaṃ laghu bhojanam // </div>
            <div class="l">kaṇṭhāsyaśoṣo bādhiryaṃ śramaḥ sādo hṛdi vyathā / </div>
            <div class="l">pipāsānigrahāttatra śītaṃ tarpaṇamiṣyate // </div>
            <div class="l">pratiśyāyo+akṣirogaśca hṛdrogaścārucirbhramaḥ / </div>
            <div class="l">baṣpanigrahaṇāttatra svapno madyaṃ priyāḥ kathāḥ // </div>
            <div class="l">jṛmbhā+aṅgamardastandrā ca śirorogo+akṣigauravam / </div>
            <div class="l">nidrāvidhāraṇāttatra svapnaḥ saṃvāhanāni ca // </div>
            <div class="l">gulmahṛrogasaṃmohāḥ śramaniḥśvāsadhāraṇāt / </div>
            <div class="l">jāyante tatra viśrāmo vātadhnyaśca kriyā hitāḥ // </div>
            <div class="l">vegānigrahajā rogā ya ete parikīrtitāḥ / </div>
            <div class="l">icchaṃsteṣāmanutpattiṃ vegānetānna dhārayet // </div>
            <div class="l">imāṃstu dhārayedvegān hitārthī pretya ceha ca / </div>
            <div class="l">sāhasānāmaścastānāṃ manovākkāyakarmaṇām // </div>
            <div class="l">lobhaśokabhayakrodhamānavegān vidhārayet / </div>
            <div class="l">nairlajjyerṣyātirāgāṇāmabhidhyāyāśca buddhimān // </div>
            <div class="l">puruṣāssyātimātrasya sūcakasyānṛtasya ca / </div>
            <div class="l">vākyasyākālayuktasya dhārayedvegamutthitam // </div>
            <div class="l">dehapravṛttiryā kācidvidyate parapīḍayā / </div>
            <div class="l">strībhogasteyahiṃsādyā tasyāvegānvidhārayet // </div>
            <div class="l">puṇyaśabdo vipāpatvānmanovākkāyakarmaṇām / </div>
            <div class="l">dharmārthakāmān puruṣaḥ sukhī bhuṅkte cinoti ca // </div>
            <div class="l">śarīraceṣṭā yā ceṣṭā sthairyārthā balavardhinī / </div>
            <div class="l">dehavyāyāmasaṃkhyātā mātrayā tāṃ samācaret // </div>
            <div class="l">lāghavaṃ karmasāmarthyaṃ sthairyaṃ duḥkhasahiṣṇutā / </div>
            <div class="l">doṣakṣayo+agnivṛddhiśca vyāyāmādupajāyate // </div>
            <div class="l">śramaḥ klamaḥ kṣayastṛṣṇā raktapittaṃ pratāmakaḥ / </div>
            <div class="l">ativyāyāmataḥ kāso jvaraśchardiśca jāyate // </div>
            <div class="l">(svedāgamaḥ śvāsavṛddhirgātrāṇāṃ lāghavaṃ tathā /) </div>
            <div class="l">(hṛdayādyuparodhaśca iti vyāyāmalakṣaṇam //) </div>
            <div class="l"> vyāyāmahāsyabhāṣyādhvagrāmyadharmaprajāgarān / </div>
            <div class="l">nocitānapi seveta buddhimānatimātrayā // </div>
            <div class="l">etānevaṃvidhāṃścānyān yo+atimātraṃ niṣevate / </div>
            <div class="l">gajaṃ siṃha ivākarṣan sahasā sa vinaśyate // </div>
            <div class="l">(ativyavāyabhārādhvakarmabhiścātikarśitāḥ / </div>
            <div class="l">(krodhaśokabhayāyāsaiḥ krāntā ye cāpi mānavāḥ //)</div>
            <div class="l">(bālavṛddhapravātāśca ye coccairbahubhāṣakāḥ /)</div>
            <div class="l">(te varjayeyurvyāyāmaṃ kṣudhitāstṛṣitāśca ye //) </div>
            <div class="l">ucitādahitāddhīmān kramaśo viramennaraḥ / </div>
            <div class="l">hitaṃ krameṇa seveta kramaścātropadiśyate // </div>
            <div class="l">prakṣepāpacaye tābhyāṃ kramaḥ pādāṃśiko bhavet / </div>
            <div class="l">ekāntaraṃ tataścordhvaṃ dvyantaraṃ tryantaraṃ tathā // </div>
            <div class="l">krameṇāpacitā doṣāḥ krameṇopacitā guṇāḥ / </div>
            <div class="l">santo yāntyapunarbhāvamaprakampyā bhavanti ca // </div>
            <div class="l">samapittānilakaphāḥ kecidgarbhādi mānavāḥ / </div>
            <div class="l">dṛśyante vātalāḥ kecitpittalāḥ śleṣmalāstathā // </div>
            <div class="l">teṣāmanāturāḥ pūrve vātalādyāḥ sadāturāḥ / </div>
            <div class="l">doṣānuśayitā hyeṣāṃ dehaprakṛtirucyate // </div>
            <div class="l">viparītaguṇasteṣāṃ svasthavṛttervidhirhitaḥ / </div>
            <div class="l">samasarvarasaṃ sātmyaṃ samadhāto praśasyate // </div>
            <div class="l">dve adhaḥ sapta śirasi khāni svedamukhāni ca / </div>
            <div class="l">malāyanāni bādhyante duṣṭairmātrādhikairmalaiḥ // </div>
            <div class="l">malabuddhiṃ gurutayā lāghavānmalasaṃkṣayam / </div>
            <div class="l">malāyanānāṃ budhyeta saṅgotsargādatīva ca // </div>
            <div class="l">tān doṣaliṅgairādiśya vyādhīn sādhyānupācaret / </div>
            <div class="l">vyādhihetupratidvandhvairmātrākālau tvicārayan // </div>
            <div class="l">viṣamasvasthavṛttānāmete rogāstathā+apare / </div>
            <div class="l">jāyante+anāturāstasmāt svasthavṛttaparo bhavet // </div>
            <div class="l">mādhvaprathame māsi nabhasyaprathame punaḥ / </div>
            <div class="l">sahasyaprathame caiva hārayeddoṣasaṃcayam // </div>
            <div class="l">snigdhasvinnaśarīrāṇāmūrdhvaṃ cādhaśca nityaśaḥ / </div>
            <div class="l">bastikarma tataḥ kuryānnasyakarma ca buddhimān // </div>
            <div class="l">yathākramaṃ yathāyogyamata ūrdhvaṃ prayojayet / </div>
            <div class="l">rasāyanāni siddhāni vṛṣyayogāsṃśca kālavit // </div>
            <div class="l">rogāstathā na jāyante prakṛtistheṣu dhātuṣu / </div>
            <div class="l">dhātavaścābhivardhante jarā māndyamupaiti ca // </div>
            <div class="l">vidhireṣa vikārāṇāmanutpatau nidarśitaḥ / </div>
            <div class="l">nijānāmitareṣāṃ tu pṛthagevopadekṣyate // </div>
            <div class="l">ye bhūtaviṣavāyvagnisaṃprahārādisaṃbhavāḥ / </div>
            <div class="l">nṛṇāmāgantavo rogāḥ prajñā teṣvaparādhyati // </div>
            <div class="l">īrṣyāśokabhayakrodhamānadveṣādayaśca ye / </div>
            <div class="l">manovikārāste+apyuktāḥ sarve prajñāparādhajāḥ // </div>
            <div class="l">tyāgaḥ prajñāparādhānāmindriyopaśamaḥ smṛtiḥ / </div>
            <div class="l">deśakālātmavijñānaṃ sadvṛttasyānuvartanam // </div>
            <div class="l">āgantūnāmanutpattāveṣa mārgo nidarśitaḥ / </div>
            <div class="l">prājñaḥ prāgeva tat kruyāddhitaṃ vidyādyadātmanaḥ // </div>
            <div class="l">āptopadeśaprajñānaṃ pratipattiśca kāraṇam / </div>
            <div class="l">vikārāṇāmanutpattāvutpannānāṃ ca śāntaye // </div>
            <div class="l">pāpavṛttavacaḥsattvāḥ sūcakāḥ kalahapriyāḥ / </div>
            <div class="l">marmopahāsino lubdhāḥ paravṛddhidviṣaḥ śaṭhāḥ // </div>
            <div class="l">parāpavādaratayaścapalā ripusevinaḥ / </div>
            <div class="l">nirghṛṇāstyaktadharmāṇaḥ parivarjyā narādhamāḥ // </div>
            <div class="l">buddhividyāvayaḥśīladhairyasmṛtisamādhibhiḥ / </div>
            <div class="l">vṛddhopasevino vṛddhāḥ svabhāvajñā gatavyathāḥ // </div>
            <div class="l">sumukhāḥ sarvabhūtānāṃ praśāntāḥ śaṃsitavratāḥ / </div>
            <div class="l">sevyāḥ sanmārgavaktāraḥ puṇyaśravaṇadarśanāḥ // </div>
            <div class="l">āhārācāraceṣṭāsu sukhārthī pretya ceha ca / </div>
            <div class="l">paraṃ prayatnamātiṣṭhedbuddhimān hitasevane // </div>
            <div class="l">na naktaṃ dadhi bhuñjīta na cāpyaghṛtaśarkaram / </div>
            <div class="l">nāmudgayūṣaṃ nākṣaudraṃ noṣṇaṃ nāmalakairvinā // </div>
            <div class="l">jvarāsṛkpittavīsarpakuṣṭhapāṇḍvāmayabhramān / </div>
            <div class="l">prāpnuyātkāmalāṃ cogrāṃ vidhiṃ hitvā dadhipriyaḥ // </div>
            <div class="l">tatra ślokāḥ</div>
            <div class="l"> vegā vegasamutthāśca rogāsteṣāṃ ca bheṣajam / </div>
            <div class="l">yeṣāṃ vegā vidhāryāśca yadarthaṃ yaddhitāhitam // </div>
            <div class="l">ucite cāhite varjye sevye cānucite kramaḥ / </div>
            <div class="l">yathāprakṛti cāhāro malāyanagadauṣadham // </div>
            <div class="l">bhaviṣyatāmanutpattau rogāṇāmauṣadhaṃ ca yat / </div>
            <div class="l">varjyāḥ sevyāśca puruṣā dhīmatā+ātmasukhārthinā // </div>
            <div class="l">vidhinā dadhi sevyaṃ ca yena yasmāttadatrijaḥ / </div>
            <div class="l">navegāndhāraṇe+adhyāye sarvamevāvadanmuniḥ // </div>
          </div>
          <p id="CS.1.7"><a name="CS.1.7"><!--anchor--></a>ityagniveśakṛte tantre carakapratisaṃskṛte ślokasthāne navegāndhāraṇīyo
            nāma saptamo+adhyāyāḥ // </p>
        </div>

        <div class="teidiv1" id="div2_body.1_div1.1_div2.8"><h3><a name="body.1_div1.1_div2.8"></a>1.8.  aṣṭamo+adhyāyaḥ / </h3>
          
          <p id="CS.1.8.1ab"><a name="CS.1.8.1ab"><!--anchor--></a>athāta indriyopakramaṇīyamadhyāyaṃ vyākhyāsyāmaḥ // </p>
          <p id="CS.1.8.2"><a name="CS.1.8.2"><!--anchor--></a>iti ha smāha bhagavānātreyaḥ // </p>
          <p id="CS.1.8.3"><a name="CS.1.8.3"><!--anchor--></a>iha khalu pañcendriyāṇi pañcendriyadravyāṇi pañcendriyādhiṣṭhānāni
            pañcendriyārthāḥ pañcendriyabuddhayo bhavanti ityuktamindriyādhikāre // </p>
          <p id="CS.1.8.4"><a name="CS.1.8.4"><!--anchor--></a>atīndriyaṃ punarmanaḥ sattvasaṃjñakaḥ cetaḥ ityāhureke
            tadarthātmasaṃpadāyattaceṣṭaṃ ceṣṭāpratyayabhūtamindriyāṇām // </p>
          <p id="CS.1.8.5"><a name="CS.1.8.5"><!--anchor--></a> svārthendriyārthasaṅkalpavyabhicaraṇāccānekamekasmin puruṣe sattvaṃ
            rajastamaḥsattvaguṇayogācca na cānekatvaṃ<a name="Note16"><!--anchor--></a> [Note: na cānekaṃ hy]
            nahyekaṃ hyekakālamanekeṣu pravartate tasmānnaikakālā sarvendriyapravṛttiḥ // </p>
          <p id="CS.1.8.6"><a name="CS.1.8.6"><!--anchor--></a>yadguṇaṃ cābhīkṣṇaṃ puruṣamanuvartate sattvaṃ tatsattvamevopadiśanti
            munayo bāhulyānuśayāt // </p>
          <p id="CS.1.8.7"><a name="CS.1.8.7"><!--anchor--></a>manaḥ puraḥsarāṇīndriyāṇyarthagrahaṇasamarthāni bavanti // </p>
          <p id="CS.1.8.8"><a name="CS.1.8.8"><!--anchor--></a>tatra cakṣuḥ śrotraṃ ghrāṇaṃ rasanaṃ sparśanamiti pañcendriyāṇi // </p>
          <p id="CS.1.8.9"><a name="CS.1.8.9"><!--anchor--></a>pañcendriyadravyāṇi khaṃ vāyurjyotirāpo bhūriti // </p>
          <p id="CS.1.8.10"><a name="CS.1.8.10"><!--anchor--></a>pañcendriyādhiṣṭhānāni akṣiṇī karṇau nāsike jihvā tvak ceti // </p>
          <p id="CS.1.8.11"><a name="CS.1.8.11"><!--anchor--></a>pañcendriyārthāḥ śabdasparśarūparasagandhāḥ // </p>
          <p id="CS.1.8.12"><a name="CS.1.8.12"><!--anchor--></a>pañcendriyabuddhayaḥ cakṣurbuddhyādikāḥ tāḥ
            punarindriyendriyārthasattvātmasannikarṣajāḥ kṣaṇikā niścayātmikāśca ityetat
            pañcapañcakam // </p>
          <p id="CS.1.8.13"><a name="CS.1.8.13"><!--anchor--></a>mano manortho buddhirātmā cetyadhyātmadravyaguṇasaṃgrahaḥ
            śubhāśubhapravṛttinivṛttihetuśca dravyāśritaṃ ca karma yaducyate kriyeti // </p>
          <p id="CS.1.8.14"><a name="CS.1.8.14"><!--anchor--></a>tatrānumānagamyānāṃ pañcamahābhūtavikārasamudāyātmakānāmapi
            satāmindriyāṇāṃ tejaścakṣuṣi khaṃ śrotre ghrāṇe kṣitiḥ āpo rasane sparśane+anilo
            viśeṣeṇopapadyate / </p>
          <p><a name="idp904384"><!--anchor--></a>tatra yadyadātmakamindriyaṃ viśeṣāttattadātmakamevārthamanugṛhṇāti
            tatsvabhāvādvibhutvācca // </p>
          <p id="CS.1.8.15"><a name="CS.1.8.15"><!--anchor--></a>tadarthātiyogāyogamithyāyogāt samanaskamindriyaṃ vikṛtimāpadyamānaṃ
            yathāsvaṃ buddhyupaghātāya saṃpadyate sāmarthyayogāt punaḥ prakṛtimāpadyamānaṃ yathāsvaṃ
            buddhimāpyāyayati // </p>
          <p id="CS.1.8.16"><a name="CS.1.8.16"><!--anchor--></a>manasastu cintyamartham / </p>
          <p><a name="idp907024"><!--anchor--></a>tatra manaso manobuddheśca ta eva samānātihīnamithyāyogāḥ prakṛtivikṛtihetavo bhavanti
            // </p>
          <p id="CS.1.8.17"><a name="CS.1.8.17"><!--anchor--></a>tatrendriyāṇāṃ samanaskānāmanupataptānāmanupatāpāya prakṛtibhāve
            prayatitavyamebhirhetubhiḥ tadyathā sātmayendriyārthasaṃyogena buddhyā
            samyagavekṣyāvekṣya karmaṇāṃ samyak pratipādanena deśakālātmaguṇaviparītopāsanena ceti / </p>
          <p><a name="idp908992"><!--anchor--></a>tasmādātmahitaṃ cikīrṣatā sarveṇa sarvaṃ sarvadā smṛtimāsthāya sadvṛttamanuṣṭheyam // </p>
          <p id="CS.1.8.18"><a name="CS.1.8.18"><!--anchor--></a>taddhyanutiṣṭhan yugapat saṃpādayatyarthadvayamārogyamindriyavijayaṃ
            ceti; tat sadvṛttamakhilenopadekṣayāmo+agniveśa&amp;! tadyathā ---
            devagobrāhmaṇaguruvṛddhasiddhācāryānarcayet, agnimupacaret, oṣadhīḥ praśastā dhārayet,
            dvau kālāvupasprśet, malāyaneṣvabhīkṣṇaṃ pādayośca vaimalyamādadhyāt, triḥ pakṣasya
            keśaśmaśrulomanakhān saṃhārayet, nityamanupahatavāsāḥ&amp; &amp;sumanāḥ sugandhiḥ syāt,
            sādhuveśaḥ, prasiddhakeśaḥ&amp;, mūrdhaśrotraghrāṇapādatailanityaḥ, dhūmapaḥ,
            pūrvābhibhāṣī, sumukhaḥ, dargeṣvabhyupapattā, hotā, yaṣṭā, dātā, catuṣpathānāṃ
            namaskartā, balīnāmupahartā, atithīnāṃ pūjakaḥ, pitṛbhyaḥ piṇḍadaḥ, kāle
            hitamitamadhurārthavādī, vaśyātmā, dharmātmā, hetāvīrṣyuḥ, phale nerṣyuḥ, niścintaḥ,
            nirbhīkaḥ, hrīmān, dhīmān, mahotsāḥ, dakṣaḥ, kṣamāvān, dhārmikaḥ, āstikaḥ,
            &amp;vinayabuddhividyābhijanavayovṛddhasiddhācāryāṇāmupāsitā, chatrī daṇḍī &amp;maulī
            sopānatko &amp;yugamātradṛgvicaret, maṅgalācāraśīlaḥ,
            kucelāsthikaṇṭakāmedhyakeśatuṣotkarabhasmakapālasnānabalibhūmīnāṃ parihartā, prāk śramād
            vyāyāmavarjī syāt, sarvaprāṇiṣu bandhubhūtaḥ syāt, kruddhānāmanunetā,
            bhītānāmāśvāsayitā, dīnānāmabhyupapattā, satyasaṃdhaḥ, sāmapradhānaḥ&amp;,
            paraparuṣavacanasahiṣṇuḥ, amarṣaghnaḥ, praśamaguṇadarśī, rāgadveṣahetūnāṃ hantā ca // </p>
          <p id="CS.1.8.19"><a name="CS.1.8.19"><!--anchor--></a>nānṛtaṃ brūyāt, nānyasvamādadīta, nānyastriyamabhilaṣennānyaśriyaṃ,
            na vairaṃ rocayet, na kuryāt pāpaṃ, na pāpe+api &amp;pāpī syāt, nānyadoṣān brūyāt,
            nānyarahasyamāgamayen, nādhārmikairna narendradviṣṭaiḥ sahāsīta nonmattairna patitairna
            bhrūṇahantṛbhirna kṣudrairna duṣṭaiḥ, na duṣṭayānānyāroheta, na &amp;jānusamaṃ
            kaṭhinamāsanamadhyāsīta, nānāstīrṇamanupahitamaviśālamasamaṃ vā śayanaṃ prapadyeta, na
            giriviṣamamastakeṣvanucaret, na drumamārohet, na jalogravegamavagāheta, na
            &amp;kulacchāyāmupāsīta, nāgnyutpātamabhitaścaret, nocchairhaset, na śabdavantaṃ mārutaṃ
            muñcet, nānāvṛtamukho&amp; jṛmbhāṃ kṣavathuṃ hāsyaṃ vā pravartayet, na nāsikāṃ kuṣṇīyāt,
            na dantān vighaṭṭayet, na nakhān vādayet, nāsthīnyabhihanyāt, na bhūmiṃ vilikhet, na
            chindyāttṛṇaṃ, na loṣṭaṃ mṛdgīyāt, na viguṇamaṅgaiśceṣṭeta,
            jyotīṃṣyaniṣṭamamedhyamaśastaṃ ca nābhivīkṣeta, na huṃkuryācchavaṃ&amp;, na
            caityadhvajagurupūjyāśastacchāyāmākrāmet, na
            kṣapāsvamarasadanacaityacatvaracatyuṣpathopavanaśmaśānāghātanānyāseveta&amp;, naikaḥ
            śūnyagṛhaṃ na cāṭavīmanupraviśet, na pāpavṛttān strīmitrabhṛtyān bhajeta,
            nottamairvirudhyeta, nāvarānupāsīta, na jihmaṃ rocayet, nānāryamāśrayet, na
            bhayamutpādayet, na sāhasātisvapnaprajāgarasnānapānāśanānyāseveta, nordhvajānuściraṃ
            tiṣṭhet, na vyālānupasarpenna daṃṣṭriṇo na viṣāṇinaḥ,
            purovātātapāvaśyāyātipravātāñjahyāt, kaliṃ nārabheta, nāsunibhṛto&amp;+agnimupāsīta
            nocchiṣṭaḥ, nādhaḥ kṛtvā pratāpayet, nāvigataklamo nānāplutavadano na nagna upaspṛśet,
            na snānaśāṭyā spṛśeduttamāṅgaṃ, na keśāgrāṇyabhihanyāt, nopaspṛśya te eva vāsasī
            bibhṛyāt, nāspṛṣṭvā ratnājyapūjyamaṅgalasumanaso+abhiniṣkrāmet, na
            pūjyamaṅgalānyapasavyaṃ gacchennetarāṇyanudakṣiṇam // </p>
          <p id="CS.1.8.20"><a name="CS.1.8.20"><!--anchor--></a>nāratnapāṇirnāsnāto nopahatavāsā nājapitvā nāhutvā devatābhyo
            nānirūpya pitṛbhyo nādattvā gurubhyo nātithibhyo nopāśritebhyo nāpuṇyagandho nāmālī
            nāprakṣālitapāṇipādavadano nāśuddhamukho nodaṅmukho na vimanā
            nābhaktāśiṣṭāśucikṣudhitaparicaro na pātrīṣvamedhyāsu nādeśe nākāle nākīrṇe
            nādattvā+agramagnaye nāprokṣitaṃ prokṣaṇodakairna mantrairanabhimantritaṃ na kutsayanna
            kutsitaṃ na pratikūlopahitamannamādadīta, na paryuṣitamanyatra
            māṃsaharitakaśuṣkaśākaphalabhakṣyebhyaḥ, nāśeṣabhuk syādanyatra
            dadhimadhulavaṇasaktusarpibhyaḥ, na naktaṃ dadhi bhuñjīta, na saktūnekānaśnīyānna niśi
            na bhuktvā na bahūnna dvirnodakāntaritāt, na chittvā dvijairbhakṣayet // </p>
          <p id="CS.1.8.21"><a name="CS.1.8.21"><!--anchor--></a>nānṛjuḥ kṣuyānnādyānna śayīta, na vegito+anyakāryaḥ syāt, na
            vāyvagnisalilasomārkadvijagurupratimukhaṃ &amp;niṣṭhīvikāvarcomūtrāṇyutsṛjet, na
            panthānamavamūtrayenna janavati nānnakāle, na japahomādhyayanabalimaṅgalākriyāsu
            śleṣmasiṅghāṇakaṃ muñcet // </p>
          <p id="CS.1.8.22"><a name="CS.1.8.22"><!--anchor--></a>na striyamavajānīta, nātiviśrambhayet, na guhyamanuśrāvayet,
            nādhikuryāt / </p>
          <p><a name="idp921152"><!--anchor--></a>na rajasvalāṃ nāturāṃ nāmedhyāṃ nāśastāṃ nāniṣṭarūpācāropacārāṃ nādakṣāṃ nādakṣiṇāṃ
            nākāmāṃ nānyakāmāṃ nānyastriyaṃ nānyayoniṃ nāyonau na
            caityacatvaracatuṣpathopavanaśmaśānāghātanasalilauṣadhidvijagurusurālayeṣu na
            sandhyayornātithiṣu nāśucirnājagdhabheṣajo nāpraṇītasaṅkalpo nānupasthitapraharṣo
            nābhuktavānnātyaśito na viṣamastho na mūtroccārapīḍito na śramavyāyāmopavāsaklamābhihato
            nārahasi vyavāyaṃ gacchet // </p>
          <p id="CS.1.8.23"><a name="CS.1.8.23"><!--anchor--></a>na sato na gurūn parivadet
            nāśucirabhicārakarmacaityapūjyapūjādhyayanamabhinirvartayet // </p>
          <p id="CS.1.8.24"><a name="CS.1.8.24"><!--anchor--></a>na vidyutsvanārtavīṣu nābhyuditāsu dikṣu nāgnisaṃplave na bhūmikampe
            na mahotsave nolkāpāte na mahāgrahopagamane na naṣṭacandrāyāṃ tithau na
            sandhyayornāmukhādgurornāvapatitaṃ nātimātraṃ na tāntaṃ na visvaraṃ nānavasthitapadaṃ
            nātidrutaṃ na vilambitaṃ nātiklībaṃ nātyuccarinātinīcaiḥ svarairadhyayanamabhyasyet // </p>
          <p id="CS.1.8.25"><a name="CS.1.8.25"><!--anchor--></a>nātisamayaṃ jahyāt, na niyamaṃ bhindyāt, na naktaṃ nādeśe caret, na
            sandhyāsvabhyavahārādhyayanastrīsvapnasevī syāt, na bālavṛddhalubdhamūrkhakliṣṭaklībaiḥ
            saha sakhyaṃ kuryāt, na madyadyūtaveśyāprasaṅgaruciḥ syāt, na guhyaṃ vivṛṇuyāt, na
            kañcidavajānīyāt, nāhaṃmānī syānnādakṣo nādakṣiṇo nāsūyakaḥ, na &amp;brāhmaṇān
            parivadet, na gavāṃ daṇḍamudyacchet, na vṛddhānna gurūnna gaṇānna nṛpān vā+adhikṣipet,
            na cātibrūyāt, na bāndhavānuraktakṛcchradvitīyaguhyajñān bahiṣkuryāt // </p>
          <p id="CS.1.8.26"><a name="CS.1.8.26"><!--anchor--></a>nādhīro nātyucchritasattvaḥ syāt, nābhṛtabhṛtyaḥ,
            nāviśrabdhasvajanaḥ, naikaḥ sukhī, na duḥkhaśīlācāropacāraḥ, na sarvaviśrambhī, na
            sarvābhiśaṅkī, na sarvakālavicārī // </p>
          <p id="CS.1.8.27"><a name="CS.1.8.27"><!--anchor--></a>na kāryakālamatipātayet, nāparīkṣitamabhiniviśet, nendriyavaśagaḥ
            syāt, na cañcalaṃ mano+anubhrāmayet, na buddhīndriyāṇāmatibhāramādadhyāt, na
            cātidīrghasūtrī syāt, na krodhaharṣāvanuvidadhyāt, na śokamanuvaset, na
            siddhāvutsekaṃ&amp; yacchennāsiddhau dainyaṃ, prakṛtimabhīkṣṇaṃ smaret,
            hetuprabhāvaniścitaḥ syāddhetvārambhanityaśca, na kṛtamityāśvaset, na vīryaṃ jahyāt,
            nāpavādamanusmaret // </p>
          <p id="CS.1.8.28"><a name="CS.1.8.28"><!--anchor--></a>nāśuciruttamājyākṣatatilakuśasarṣapairagniṃ
            juhuyādātmānamāśīrbhirāśāsānaḥ, agnirme &amp;nāpagaccheccharīrādvāyurme prāṇānādadhātu
            viṣṇurme balamādadhātu indro me vīryaṃ śivā māṃ praviśantvāpa āpohiṣṭhetyapaḥ spṛśet,
            dviḥ parimṛjyoṣṭhau pādau cābhyukṣya &amp;mūrdhani khāni copaspṛśedadbhirātmānaṃ hṛdayaṃ
            śiraśca // </p>
          <p id="CS.1.8.29"><a name="CS.1.8.29"><!--anchor--></a> brahmacaryajñānadānamaitrīkāruṇyaharṣopekṣāpraśamaparaśca syāditi
            // </p>
          <p id="CS.1.8.30"><a name="CS.1.8.30"><!--anchor--></a>tatra ślokāḥ</p>
          <div class="lg">
            <div class="l"> pañcapañcakamuddiṣṭaṃ mano hetucatuṣṭayam / </div>
            <div class="l">indriyopakrame+adhyāye sadvṛttamakhilena ca // </div>
            <div class="l">svasthavṛttaṃ yathoddiṣṭaṃ yaḥ samyaganutiṣṭhati / </div>
            <div class="l">sa samāḥ śatamavyādhirāyuṣā na viyujyate // </div>
            <div class="l">nṛlokamāpūrayate yaśasā sādhusaṃmataḥ / </div>
            <div class="l">dharmārthāveti bhūtānāṃ bandhutāmupagacchati // </div>
            <div class="l">parān sukṛtino lokān puṇyakarmā prapadyate / </div>
            <div class="l">tasmādvṛttamanuṣṭheyamidaṃ sarveṇa sarvadā // </div>
            <div class="l">yaccānyadapi kiṃcit syādanuktamiha pūjitam / </div>
            <div class="l">vṛttaṃ tadapi cātreyaḥ sadaivābhyanumanyate // </div>
          </div>
          <p id="CS.1.8"><a name="CS.1.8"><!--anchor--></a>ityagniveśakṛte tantre carakapratisaṃskṛte ślokasthāne
            indriyopakramaṇīyo nāmāṣṭamo+adhyāyaḥ //8// </p>
          <p><a name="idp943088"><!--anchor--></a>iti svasthacatuṣko dvitīyaḥ //2// </p>
        </div>
        <div class="teidiv1" id="div2_body.1_div1.1_div2.9"><h3><a name="body.1_div1.1_div2.9"></a>1.9. navamo+adhyāyaḥ / </h3>
          
          <p id="CS.1.9.1"><a name="CS.1.9.1"><!--anchor--></a>athātaḥ khuḍḍākacatuṣpādamadhyāyaṃ vyākhyāsyāmaḥ // </p>
          <p id="CS.1.9.2"><a name="CS.1.9.2"><!--anchor--></a>iti ha smāha bhagavānātreyaḥ // </p>
          <div class="lg">
            <div class="l">bhiṣagdravyāṇyupasthātā rogī pādacatuṣṭayam / </div>
            <div class="l">guṇavat kāraṇaṃ jñeyaṃ vikāravyupaśāntaye // </div>
            <div class="l">vikāro dhātuvaiṣamyaṃ sāmyaṃ prakṛtirucyate / </div>
            <div class="l">sukhasaṃjñakamārogyaṃ vikāro duḥkhameva ca // </div>
            <div class="l">caturṇāṃ bhiṣagādīnāṃ śastānāṃ dhātuvaikṛte / </div>
            <div class="l">pravṛttirdhātusāmyārthā cikitsetyabhidhīyate // </div>
            <div class="l">śrute paryavadātatvaṃ bahuśo dṛṣṭakarmatā / </div>
            <div class="l">dākṣyaṃ śaucamiti jñeyaṃ vaidye guṇacatuṣṭayam // </div>
            <div class="l">bahutā tatrayogyatvamanekavidhakalpanā / </div>
            <div class="l">saṃpacceti catuṣko+ayaṃ dravyāṇāṃ guṇa ucyate // </div>
            <div class="l">upacārajñatā dākṣyamanurāgaśca bhartari / </div>
            <div class="l">śaucaṃ ceti catuṣko+ayaṃ guṇaḥ paricare jane // </div>
            <div class="l">smṛtirnirdeśakāritvamabhīrutvamathāpi ca / </div>
            <div class="l">jñāpakatvaṃ ca rogāṇāmāturasya guṇāḥ smṛtāḥ // </div>
            <div class="l">kāraṇaṃ ṣoḍaśaguṇaṃ siddhau pādacatuṣṭayam / </div>
            <div class="l">vijñātā śāsitā yoktā pradhānaṃ bhiṣagatra tu // </div>
            <div class="l">paktau hi kāraṇaṃ pakturyathā pātrendhanānalāḥ / </div>
            <div class="l">vijeturvijaye bhūmiścamūḥ praharaṇāni ca // </div>
            <div class="l">āturādyāstathā siddhau pādāḥ kāraṇasaṃjñitāḥ / </div>
            <div class="l">vaidyasyātaścikitsāyāṃ pradhānaṃ kāraṇaṃ bhiṣak // </div>
            <div class="l">mṛddaṇḍacakrasūtrādyāḥ kumbhakārādṛte yathā / </div>
            <div class="l">nāvahanti guṇaṃ vaidyādṛte pādatrayaṃ tathā // </div>
            <div class="l">gandharvapuravannāśaṃ yadvikārāḥ sudāruṇāḥ / </div>
            <div class="l">yānti yaccetare vṛddhimāśūpāyapratīkṣiṇaḥ // </div>
            <div class="l">sati pādatraye jñājñau bhiṣajāvatra kāraṇam / </div>
            <div class="l">varamātmā huto+ajñena na cikitsā pravartitā // </div>
            <div class="l">pāṇicārādyathā+acakṣurajñānādbhītabhītavat / </div>
            <div class="l">naurmārutavaśevājño bhiṣak carati karmasu // </div>
            <div class="l">yadṛcchayā samāpannamuttārya niyatāyuṣam / </div>
            <div class="l">bhiṣaṅmānī nihantyāśu śatānyaniyatāyuṣām // </div>
            <div class="l">tasmācchāstre+arthavijñāne pravṛttau karmadarśane / </div>
            <div class="l">bhiṣak catuṣṭaye yuktaḥ prāṇābhisara ucyate // </div>
            <div class="l">hetau liṅge praśamane rogāṇāmapunarbhave / </div>
            <div class="l">jñānaṃ caturvidhaṃ yasya sa rājārho bhiṣaktamaḥ // </div>
            <div class="l">śastraṃ śāstrāṇi salilaṃ guṇadoṣapravṛttaye / </div>
            <div class="l">pātrāpekṣīṇyataḥ prajñāṃ cikitsārthaṃ viśodhayet // </div>
            <div class="l">vidyā vitarko vijñānaṃ smṛtistatparatā kriyā / </div>
            <div class="l">yasyaite ṣaḍguṇāstasya na sādhyamativartate // </div>
            <div class="l">vidyā matiḥ karmadṛṣṭirabhyāsaḥ siddhirāśrayaḥ / </div>
            <div class="l">vaidyaśabdābhiniṣpattāvalamekaikamapyataḥ // </div>
            <div class="l">yasya tvete guṇāḥ sarve santi vidyādayaḥ śubhāḥ / </div>
            <div class="l">sa vaidyaśabdaṃ sadbhūtamarhan prāṇisukhapradaḥ // </div>
            <div class="l">śāstraṃ jyotiḥ prakāśārthaṃ darśanaṃ buddhirātmanaḥ / </div>
            <div class="l">tābhyāṃ bhiṣak suyuktābhyāṃ cikitsannāparādhyati // </div>
            <div class="l">cikitsite trayaḥ pādā yasmādvaidyavyapāśrayaḥ / </div>
            <div class="l">tasmāt prayatnamātiṣṭhedbhiṣak svaguṇasaṃpadi // </div>
            <div class="l">maitrī kāruṇyamārteṣu śakye prītirupekṣaṇam / </div>
            <div class="l">prakṛtistheṣu bhūteṣu vaidyavṛttiścaturvidheti // </div>
            <div class="l">tatra ślokau</div>
            <div class="l"> bhiṣagjitaṃ catuṣpādaṃ pādaḥ pādaścaturguṇāḥ / </div>
            <div class="l">bhiṣak pradhānaṃ pādebhyo yasmādvaidyastu yadguṇaḥ // </div>
            <div class="l">jñānāni buddhirbrāhmī ca bhiṣajāṃ yā caturvidhā / </div>
            <div class="l">sarvametaccatuṣpāde khuḍḍāke saṃprakāśitamiti // </div>
          </div>
          <p id="CS.1.9"><a name="CS.1.9"><!--anchor--></a>ityagniveśakṛte tantre carakapratisaṃskṛte ślokasthāne
            khuḍḍākacatuṣpādo nāma navamo+adhyāyaḥ //9// </p>
        </div>

        <div class="teidiv1" id="div2_body.1_div1.1_div2.10"><h3><a name="body.1_div1.1_div2.10"></a>1.10. daśamo+adhyāyaḥ / </h3>
          
          <p id="CS.1.10.1"><a name="CS.1.10.1"><!--anchor--></a>athāto mahācatuṣpādamadhyāyaṃ vyākhyāsyāmaḥ // </p>
          <p id="CS.1.10.2"><a name="CS.1.10.2"><!--anchor--></a>iti ha smāha bhagavānātreyaḥ // </p>
          <p id="CS.1.10.3"><a name="CS.1.10.3"><!--anchor--></a>catuṣpādaṃ ṣoḍaśakalaṃ bheṣajamiti bheṣajo bhāṣante, yaduktaṃ
            pūrvādhyāye ṣoḍaśaguṇamiti, tadbheṣajaṃ yuktiyuktamalamārogyāyeti bhagavān
            punarvasurātreyaḥ // </p>
          <p id="CS.1.10.4"><a name="CS.1.10.4"><!--anchor--></a>neti maitreyaḥ, kiṃ kāraṇaṃ dṛśyante hyāturāḥ kecidupakaraṇavantaśca
            paricārakasaṃpannāścātmavantaśca kuśalaiśca bhiṣagbhiranuṣṭhitāḥ&amp; samuttiṣṭhamānāḥ,
            tathāyuktāścāpare mriyamāṇāḥ; tasmādbheṣajamakiṃcitkaraṃ bhavati, tadyathā --- śvabhre
            sarasi ca prasiktamalpamudakaṃ, nadyāṃ vā syandamānāyāṃ pāṃsudhāne vā pāṃsumuṣṭiḥ
            prakīrṇa iti; tathā+apare dṛśyante+anupakaraṇāścāparicārakāścānātmavantaścākuśalaiśca
            bhiṣagbhiranuṣṭhitāḥ samuttiṣṭhamānāḥ, tathāyuktā mriyamāṇāścāpare / </p>
          <p><a name="idp1002864"><!--anchor--></a>yataśca pratikurvan sidhyati, pratikurvan mriyate; apratikurvan sidhyati, apratikurvan
            mriyate; tataścintyate bheṣajamabheṣajenāviśiṣṭamiti&amp; // </p>
          <p id="CS.1.10.5"><a name="CS.1.10.5"><!--anchor--></a>maitreya&amp;! mithyā cintyata ityātreyaḥ; kiṃ kāraṇaṃ, ye hyāturāḥ
            ṣoḍaśaguṇasamuditenānena bheṣajenopapadyamānā mriyanta ityuktaṃ tadanupapannaṃ, na hi
            bheṣajasādhyānāṃ vyādhīnāṃ bheṣajamakāraṇaṃ bhavati; ye punarāturāḥ kevalādbheṣajādṛte
            samuttiṣṭhante, na teṣāṃ saṃpūrṇabheṣajopapādanāya &amp;samutthānaviśeṣo &amp;nāsti;
            yathā hi patitaṃ puruṣaṃ samarathamutthānāyotthāpayan puruṣo balamasyopādadhyāt, sa
            kṣiprataramaparikliṣṭa evottiṣṭhet, tadvat saṃpūrṇabheṣajopalambhādāturāḥ; ye cāturāḥ
            kevalādbheṣajādapi mriyante, na ca sarva eva te bheṣajopapannāḥ samutthiṣṭheran, nahi
            sarve vyādhayo bhavantyupāyasādhyāḥ, na copāyasādhyānāṃ vyādhīnāmanupāyena siddhirasti,
            na cāsādhyānāṃ vyādhīnāṃ &amp;bheṣajasamudāyo+ayamasti, na hyalaṃ jñānavān
            bhiṣaṅmumūrṣumāturamutthāpayituṃ; parīkṣyakāriṇo hi kuśalā bhavanti, yathā hi
            yogajño+abhyāsanitya iṣvāso dhanurādāyeṣumasyannātiviprakṛṣṭe mahati kāye nāparādhavān
            bhavati, saṃpādayati ceṣṭakāryaṃ, tathā bhiṣak svaguṇasaṃpanna upakaraṇavān vīkṣya
            karmārabhamāṇaḥ sādhyarogamanaparādhaḥ saṃpādayatyevāturamārogyeṇa; tasmānna
            bheṣajamabheṣajenāviśiṣṭaṃ bhavati // </p>
          <p id="CS.1.10.6"><a name="CS.1.10.6"><!--anchor--></a>idaṃ ca&amp; naḥ pratyakṣaṃ---yadanātureṇa bheṣajenāturaṃ
            cikitsāmaḥ&amp;, kṣāmamakṣāmeṇa, kṛśaṃ ca durbalamāpyāyayāmaḥ, sthūlaṃ
            medasvinamapatarpayāmaḥ, śītenoṣṇābhibhūtamupacarāmaḥ, śītābhibhūtamuṣṇena, nyūnān
            dhātūn pūrayāmaḥ, vyatiriktān hrāsayāmaḥ, vyādhīn mūlaviparyayeṇopacarantaḥ samyak
            prakṛtau sthāpayāmaḥ; teṣāṃ nastathā kurvatāmayaṃ bheṣajasamudāyaḥ kāntatamo bhavati // </p>
          <p id="CS.1.10.7"><a name="CS.1.10.7"><!--anchor--></a>bhavanti cātra</p>
          <div class="lg">
            <div class="l"> sādhyāsādhyavibhāgajño jñānapūrvaṃ cikitsakaḥ / </div>
            <div class="l">kāle cārabhate karma yattat sādhayati dhruvam // </div>
            <div class="l"> &amp;arthavidyāyaśohānimupakrośamasaṃgraham&amp; / </div>
            <div class="l">prāpnuyānniyataṃ vaidyo yo+asādhyaṃ samupācaret // </div>
            <div class="l">sukhasādhyaṃ mataṃ sādhyaṃ kṛcchrasādhyamathāpi ca / </div>
            <div class="l">dvividhaṃ cāpyasādhyaṃ syādyāpyaṃ yaccānupakramam // </div>
            <div class="l">sādhyānāṃ trividhaścālpamadhyamotkṛṣṭatāṃ prati / </div>
            <div class="l">vikalpo na tvasādhyānāṃ niyatānāṃ vikalpanā // </div>
            <div class="l">hetavaḥ pūrvarūpāṇi rūpāṇyalpāni yasya ca / </div>
            <div class="l">na ca tulyaguṇo dūṣyo na doṣaḥ prakṛtirbhavet // </div>
            <div class="l">na ca kālaguṇastulyo na deśo durupakramaḥ / </div>
            <div class="l">gatirekā navatvaṃ ca rogasyopadravo na ca // </div>
            <div class="l">doṣaścaikaḥ samutpattau dehaḥ sarvauṣadhakṣamaḥ / </div>
            <div class="l">catuṣpādopapattiśca sukhasādhyasya lakṣaṇam // </div>
            <div class="l">nimittapūrvarūpāṇāṃ rūpāṇāṃ madhyame bale / </div>
            <div class="l">kālaprakṛtidūṣyāṇāṃ sāmānye+anyatamasya ca // </div>
            <div class="l">garbhiṇīvṛddhabālānāṃ nātyupadravapīḍitam / </div>
            <div class="l">śastrakṣārāgnikṛtyānāmanavaṃ kṛcchradeśajam // </div>
            <div class="l">vidyādekapathaṃ rogaṃ nātipūrṇacatuṣpadam / </div>
            <div class="l">dvipathaṃ nātikālaṃ vā kṛcchrasādhyaṃ dvidoṣajam // </div>
            <div class="l">śeṣatvādāyuṣo yāpyamasādhyaṃ pathyasevayā / </div>
            <div class="l">labdhālpasukhamalpena hetunā+āśupravartakam // </div>
            <div class="l">gambhīraṃ bahudhātusthaṃ marmasandhisamāśritam / </div>
            <div class="l">nityānuśāyinaṃ rogaṃ dīrghakālamavasthitam // </div>
            <div class="l">vidyāddvidoṣajaṃ tadvat pratyākhyeyaṃ tridoṣajam / </div>
            <div class="l">kriyāpathamatikrāntaṃ sarvamārgānusāriṇam // </div>
            <div class="l">autsukyāratisaṃmohakaramindriyanāśanam / </div>
            <div class="l">durbalasya susaṃvṛddhaṃ vyādhiṃ sāriṣṭameva ca // </div>
            <div class="l">bhiṣajā prāk parīkṣyaivaṃ vikārāṇāṃ svalakṣaṇam / </div>
            <div class="l">paścātkarmasamārambhaḥ kāryaḥ sādhyeṣu dhīmatā // </div>
            <div class="l">sādhyāsādhyavibhāgajño yaḥ samyakpratipattimān / </div>
            <div class="l">na sa maitreyatulyānāṃ mithyābuddhiṃ prakalpayet // </div>
            <div class="l">tatra ślokau</div>
            <div class="l"> ihauṣadhaṃ pādaguṇāḥ prabhavo bheṣajāśrayaḥ / </div>
            <div class="l">ātreyamaitreyamatī matidvaividhyaniścayaḥ // </div>
            <div class="l">caturvidhavikalpāśca vyādhayaḥ svasvalakṣaṇāḥ / </div>
            <div class="l">uktā mahācatuṣpāde yeṣvāyattaṃ bhiṣagjitam // </div>
          </div>
          <p id="CS.1.10"><a name="CS.1.10"><!--anchor--></a>ityagniveśakṛte tantre carakapratisaṃskṛte ślokasthāne mahācatuṣpādo
            nāma daśamo+adhyāyaḥ //</p>
        </div>


        <div class="teidiv1" id="div2_body.1_div1.1_div2.11"><h3><a name="body.1_div1.1_div2.11"></a>1.11. ekādaśa+adhyāyaḥ</h3>
          

          <p id="CS.1.11.1"><a name="CS.1.11.1"><!--anchor--></a>athātastisraiṣanīyamadhyāyaṃ vyākhyāsyāmaḥ /</p>
          <p id="CS.1.11.2"><a name="CS.1.11.2"><!--anchor--></a>iti ha smāha bhagavānātreyaḥ // </p>
          <p id="CS.1.11.3"><a name="CS.1.11.3"><!--anchor--></a>iha khalu puruṣeṇānupahatasattvabuddhipauruṣaparākrameṇa hitamiha
            cāmuṣmiṃśca loke samanupaśyatā tisra eṣaṇāḥ paryeṣṭavyā bhavanti / </p>
          <p><a name="idp1047968"><!--anchor--></a>tadyathā---prāṇaiṣaṇāḥ, dhanaiṣaṇā, paralokaiṣaṇeti // </p>
          <p id="CS.1.11.4"><a name="CS.1.11.4"><!--anchor--></a>āsāṃ tu khalveṣaṇānāṃ prāṇaiṣaṇāṃ tāvat pūrvataramāpadyeta / </p>
          <p><a name="idp1049360"><!--anchor--></a>kasmāt prāṇaparityāge hi sarvatyāgaḥ / </p>
          <p><a name="idp1049856"><!--anchor--></a>tasyānupālanaṃ---svasthasya svasthavṛttānuvṛttiḥ, āturasya vikārapraśamane+apramādaḥ,
            tadubhayametaduktaṃ vakṣyate ca; tadyathoktamanauvartamānaḥ
            prāṇānupālanāddīrghamāyuravāpnotīti prathamaiṣaṇā vyākhyātā bhavati // </p>
          <p id="CS.1.11.5"><a name="CS.1.11.5"><!--anchor--></a>atha dvitīyāṃ dhanaiṣaṇāmāpadyeta, prāṇebhyo hyanantaraṃ dhanameva
            paryeṣṭavyaṃ bhavati&amp;; na hyataḥ pāpāt pāpīyo+asti yadanupakaraṇasya dīrghamāyuḥ,
            tasmādupakaraṇāni paryeṣṭuṃ yateta / </p>
          <p><a name="idp1052304"><!--anchor--></a>tatropakaraṇopāyānanuvyākhyāsyāmaḥ; tadyathā---kṛṣipāśupālyavāṇijyarājopasevādīni, yāni
            cānyānyapi satāmavigarhitāni karmāṇi vṛttipuṣṭikarāṇi vidyāttānyārabheta kartuṃ; tathā
            kurvan dīghajīvitaṃ jīvatyanavāmataḥ puruṣo &amp;bhavati / </p>
          <p><a name="idp1053296"><!--anchor--></a>iti dvitīyā dhanaiṣaṇā vyākhyātā bhavati // </p>
          <p id="CS.1.11.6"><a name="CS.1.11.6"><!--anchor--></a>atha tṛtīyāṃ paralokaiṣaṇāmāpadyeta / </p>
          <p><a name="idp1054768"><!--anchor--></a>saṃśayaścātra kathaṃ bhaviṣyāma itaścyutā naveti; kutaḥ punaḥ saṃśaya iti,
            ucyate---santi hyeke pratyakṣaparāḥ parokṣatvāt punarbhavasya nāstikyamāśritāḥ, santi
            cāgamapratyayādeva punarbhavamicchanti; śrutibhedācca--- `mātaraṃ pitaraṃ caike manyante
            janmakāraṇam / </p>
          <p><a name="idp1055776"><!--anchor--></a>svabhāvaṃ paranirmāṇaṃ yadṛcchāṃ cāpare janāḥ // iti /' ataḥ saṃśayaḥ---kiṃ nu
            khalvasti punarbhavo na veti // </p>
          <p id="CS.1.11.7"><a name="CS.1.11.7"><!--anchor--></a>tatra buddhimānnāstikyabuddhiṃ jahyādviciktsāṃ ca / </p>
          <p><a name="idp1057440"><!--anchor--></a>kasmāt pratyakṣaṃ hyalpam; analpamapratyakṣamasti, yadāgamānumānayuktibhirupalabhyate;
            yaireva tāvadindiryaiḥ pratyakṣamupalabhyate, tānyeva santi cāpratyakṣāṇi // </p>
          <p id="CS.1.11.8"><a name="CS.1.11.8"><!--anchor--></a>satāṃ ca rūpāṇāmatisannikarṣādativiprakarṣādāvaraṇāt
            karaṇadaubalyānamanonavasthānāt samānābhihārādabhibhavādatisaukṣmyācca
            pratyakṣānupalabdhiḥ; tasmādaparīkṣitametaducyate pratyakṣamevāsti, nānyadastīti // </p>
          <p id="CS.1.11.9"><a name="CS.1.11.9"><!--anchor--></a>śrutayaścaitā na kāraṇaṃ yuktivirodhāt / </p>
          <div class="lg">
            <div class="l">ātmā mātuḥ piturvā yaḥ so+apatyaṃ yadi saṃcaret / </div>
            <div class="l">divvidhaṃ saṃcaredātmā sarvovā+avayavena vā // </div>
            <div class="l">sarvaścet saṃcarenmātuḥ piturvā maraṇaṃ bhavet / </div>
            <div class="l">nirantaraṃ nāvayavaḥ kaścitsūkṣmasya cātmanaḥ // </div>
            <div class="l">buddhirmanaśca nirṇīte yathaivātmā tathaiva te / </div>
            <div class="l">yeṣāṃ caiṣā matisteṣāṃ yonirnāsti caturvidhā // </div>
            <div class="l">vidyāt svābhāvikaṃ ṣaṇṇāṃ dhātūṇāṃ yat svalakṣaṇam / </div>
            <div class="l">saṃyoge ca viyoge ca teṣāṃ karmaiva kāraṇam // </div>
            <div class="l">anādeścetanādhātorneṣyate paranirmitiḥ / </div>
            <div class="l">para ātmā sa ceddheturiṣṭo+astu paranirmitiḥ // </div>
            <div class="l">na parīkṣā na parīkṣyaṃ na kartā kāraṇaṃ na ca / </div>
            <div class="l">na devā narṣayāḥ siddhāḥ karma karmaphalaṃ na ca // </div>
            <div class="l">nāstikasyāsti naivātmā yadṛcchopahatātmanaḥ / </div>
            <div class="l">pātakebhyaḥ paraṃ caitat pātakaṃ nāstikagrahaḥ // </div>
            <div class="l">tasmānmatiṃ vimucyaitāmamārgapraṣrtāṃ budhaḥ / </div>
            <div class="l">satāṃ buddhipradīpena paśyetsarvaṃ yathātatham // </div>
          </div>
          <p id="CS.1.11.17"><a name="CS.1.11.17"><!--anchor--></a>dvividhameva khalu sarvaṃ saccāsacca tasya caturvidhā parīkṣā
            āptopadeśaḥ pratyakṣam anumānaṃ yuktiścet // </p>
          <p id="CS.1.11.18"><a name="CS.1.11.18"><!--anchor--></a>āptāstāvat</p>
          <div class="lg">
            <div class="l"> rajastamobhyāṃ nirmuktāstapojñānabalena ye / </div>
            <div class="l">yeṣāṃ vikālamamalaṃ jñānamavyāhataṃ sadā // </div>
            <div class="l">āptāḥ śiṣṭā vibuddhāste teṣāṃ vākyamasaṃśayam / </div>
            <div class="l">satyaṃ vakṣyanti te kasmādasatyaṃ nīrajastamāḥ // </div>
            <div class="l">ātmendriyamanorthānāṃ sannikarṣāt pravartate / </div>
            <div class="l">vyaktā tadātve yā buddhiḥ pratyakṣaṃ sā nirucyate // </div>
            <div class="l">pratyakṣapūrvaṃ tirividhaṃ trikālaṃ cānumīyate / </div>
            <div class="l">vahnirnigūḍho dhūmena maithunaṃ garbhadarśanāt // </div>
            <div class="l">evaṃ vyavasyantyatītaṃ bījāt phalamanāgatam / </div>
            <div class="l">dṛṣṭvā bījāt phalaṃ jātamihaiva sadṛśaṃ budhāḥ // </div>
            <div class="l">jalakarṣaṇabījartusaṃyogāt sasyasaṃbhavaḥ / </div>
            <div class="l">yuktiḥ ṣaḍdhātusaṃyogādgarbhāṇāṃ saṃbhavastathā // </div>
            <div class="l"> &amp;mathyamanthanamanthānāsaṃyhogādagnisaṃbhavaḥ / </div>
            <div class="l">yuktiyuktā catuṣpādasaṃpadvyādhinibarhaṇī // </div>
            <div class="l">buddhiḥ paśyati yā bhāvān bahukāraṇayogajān / </div>
            <div class="l">yuktistrikālā sā jñeyā trivargaḥ sādhyate yayā // </div>
            <div class="l">eṣā parīkṣā nāstyanyā yayā sarvaṃ parīkṣyate / </div>
            <div class="l">parīkṣyaṃ sadasaccaivaṃ tayā cāsti punarbhavaḥ // </div>
          </div>
          <p id="CS.1.11.27"><a name="CS.1.11.27"><!--anchor--></a>&amp;tatrāptāgamastāvadvedaḥ, yaścānyo+api
            kaścidvedārthādaviparītaḥ parīkṣakaiḥ praṇītaḥ śiṣṭānumato lokānugrahapravṛttaḥ
            śāstravādaḥ, sa cā+āptāgamaḥ; āptāgamādupalabhyatedānata
            poyajñasatyāhiṃsābrahmacaryāṇyabhyudayaniḥśreyasakarāṇīti // </p>
          <p id="CS.1.11.28"><a name="CS.1.11.28"><!--anchor--></a>na cānativṛttasattvadoṣāṇāmadoṣairapunarbhavo
            dharmadvāreṣūpadiśyate // </p>
          <p id="CS.1.11.29"><a name="CS.1.11.29"><!--anchor--></a>dharmadvārāvahitaiśca
            vyapagatabhayarāgadveṣalobhamohamānairbrahmaparairāptaiḥ
            karmavidbhiranupahatasattvabuddhipracāraiḥ pūrvaiḥ
            pūrvataraimaharṣibhirdivyacakṣubhirdṛṣṭvopadiṣṭaḥ punarbhava iti vyavasyedevam // </p>
          <p id="CS.1.11.30"><a name="CS.1.11.30"><!--anchor--></a>pratyakṣamapi copalabhyate --- mātāpitrorvisadṛśānyapatyāni,
            tulyasaṃbhavānāṃ varṇasvarākṛtisattvabuddhibhāgyaviśeṣāḥ, pravarāvarakulajanma,
            dāsyaiśvaryaṃ, sukhāsukhamāyuḥ, āyuṣo vaiṣamyam, iha akṛtasyāvāptiḥ, aśikṣitānāṃ ca
            ruditastanapānahāsatrāsādīnāṃ pravṛttiḥ, lakṣaṇotpattiḥ, &amp;karmasādṛśye phalaviśeṣaḥ,
            medhā kvacit kvacit karmaṇyamedhā, jātismaraṇam --- ihāgamanamitaścyutānāmiti&amp;,
            samadarśane priyāpriyatvam // </p>
          <p id="CS.1.11.31"><a name="CS.1.11.31"><!--anchor--></a>ata evānumīyate --- yat --- svakṛtamaparīhāryamavināśi
            paurvadehikaṃ daivasaṃjñakamānubandhikaṃ karma, tasyaitat phalam;
            itaścānyadbhaviṣyatīti; phalādbījamanumīyate, phalaṃ ca bījāt // </p>
          <p id="CS.1.11.32"><a name="CS.1.11.32"><!--anchor--></a>yuktiścaiṣā --- ṣaḍdhātusamudayādgarbhajanma, kartṛkaraṇasaṃyogāt
            kriyā; kṛtasya karmaṇaḥ phalaṃ nākṛtasya, nāṅkṛrotpattirabījāt; karmasadṛśaṃ phalaṃ,
            nānyasmādbījādanyasyotpattiḥ; iti yuktiḥ // </p>
          <p id="CS.1.11.33"><a name="CS.1.11.33"><!--anchor--></a>evaṃ pramāṇaiścaturbhirupadiṣṭe punarbhave dharmadvāreṣvavadhīyeta;
            tadyathā --- guruśuśrūṣāyāmadhyayane vratacaryāyāṃ dārakriyāyāmapatyotpādane
            bhṛtyabharaṇe+atithipūjāyāṃ dāne+anabhidhyāyāṃ tapasyanasūyāyāṃ dehavāṅimānase
            karmaṇyakliṣṭe dehendriyamanorthabuddhyātmaparīkṣāyāṃ manaḥsamādhāviti; yāni
            cānyānayapyevaṃvidhāni karmāṇi satāmavigarhitāni svargyāṇi vṛttipuṣṭikarāṇi
            vidyāttānyārabheta kartuṃ; tathā kurvanniha caiva yaśo labhate pretya ca svargam / </p>
          <p><a name="idp1105600"><!--anchor--></a>iti tṛtīyā paralokaiṣaṇā vyākhyātā bhavati // </p>
          <p id="CS.1.11.34"><a name="CS.1.11.34"><!--anchor--></a>atha khalu traya upastambhāḥ, trividhaṃ balaṃ, trīṇyāyatanāni,
            trayo rogāḥ, trayo rogamārgāḥ, trividhā bhiṣajaḥ, trividhamauṣadhamiti // </p>
          <p id="CS.1.11.35"><a name="CS.1.11.35"><!--anchor--></a>traya upastambhā iti --- āhāraḥ, svapno, brahmacaryamiti;
            ebhistribhiryuktiyuktairupastabdhamupastambhaiḥ śarīraṃ balavarṇopacayopacitamanuvartate
            yāvadāyuḥsaṃskārāt &amp;saṃskāramahitamanupasevamānasya, ya ihaivopadekṣyate // </p>
          <p id="CS.1.11.36"><a name="CS.1.11.36"><!--anchor--></a>trividhaṃ balamiti --- sahajaṃ, kālajaṃ, yuktikṛtaṃ ca / </p>
          <p><a name="idp1109520"><!--anchor--></a>sahajaṃ yaccharīrasattvayoḥ prākṛtaṃ, kālakṛtamṛtuvibhāgajaṃ vayaḥkṛtaṃ ca, yuktikṛtaṃ
            punastadyadāhāraceṣṭāyogajam // </p>
          <p id="CS.1.11.37"><a name="CS.1.11.37"><!--anchor--></a>trīṇy āyatanānīti --- arthānāṃ karmaṇaḥ kālasya
            cātiyogāyogamithyāyogāḥ / </p>
          <p><a name="idp1111296"><!--anchor--></a>tatrātiprabhāvatāṃ dṛśyānām atimātraṃ darśanam atiyogaḥ, sarvaśo+adarśanam ayogaḥ,
            &amp;atiśliṣṭa.ativiprakṛṣṭa.raudra.bhairava.adbhuta.dviṣṭa.bībhatsana.vikṛta.vitrāsana.ādirūpadarśanaṃ
            mithyāyogaḥ; {ṃ.darśanam} tathā+atimātrastanitapaṭahotkruṣṭādīnāṃ śabdānām atimātraṃ
            śravaṇam atiyogaḥ, sarvaśo+aśravaṇam ayogaḥ,
            paruṣeṣṭavināśopaghātapradharṣaṇabhīṣaṇādiśabdaśravaṇaṃ mithyāyogaḥ; {ṃ.śravaṇam}
            tathā+atitīkṣṇogrābhiṣyandināṃ gandhānām atimātraṃ ghrāṇamatiyogaḥ,
            sarvaśo+aghrāṇamayogaḥ, pūtidviṣṭāmedhyaklinnaviṣapavanakuṇapagandhādighrāṇaṃ
            mithyāyogaḥ; {ṃ.ghrāṇam} tathā rasānām atyādānam atiyogaḥ, sarvaśo+anādānam ayogaḥ,
            mithyāyogo rāśivarjyoṣv āhāravidhiviśeṣāyataneṣūpadekṣyate; {ṃ.ādānam}
            tathā+atiśītoṣṇānāṃ spṛśyānāṃ snānābhyaṅgotsādanādīnāṃ cātyupasevanam atiyogaḥ,
            sarvaśo+anupasevanam ayogaḥ, snānādīnāṃ śītoṣṇādīnāṃ ca spṛśyānām anānupūrvyopasevanaṃ
            viṣamasthānābhighātāśucibhūtasaṃsparśādayaś ceti mithyāyogaḥ {ṃ.upasevanam} // </p>
          <p id="CS.1.11.38"><a name="CS.1.11.38"><!--anchor--></a>tatraikaṃ &amp;sparśanamindriyāṇāmindriyavyāpakaṃ, cetaḥsamavāyi,
            sparśanavyāptervyāpakamapi ca cetaḥ; tasmāt sarvendriyāṇāṃ vyāpakasparśakṛto yo
            bhāvaviśeṣaḥ, so+ayamanupaśayāt pañcavidhastrividhavikalpo
            bhavatyasātmyendriyārthasaṃyogaḥ; sātmyārtho hyupaśayārthaḥ // </p>
          <p id="CS.1.11.39"><a name="CS.1.11.39"><!--anchor--></a>karma vāṅmanaḥśarīrapravṛttiḥ / </p>
          <p><a name="idp1116832"><!--anchor--></a>tatra vāṅmanaḥśarīrātipravṛttiratiyogaḥ; sarvaśo+apravṛttirayogaḥ;
            vegadhāraṇodīraṇaviṣamaskhalanapatanāṅgapraṇidhānāṅgapradūṣaṇaprahāramardanaprāṇoparodhasaṃkleśanādiḥśarīro
            mithyāyogaḥ, sūcakānṛtākālakalahāpriyābaddhānupacāraparuṣavacanādirvāṅmithyāyogaḥ,
            bhayaśokakrodhalobhamohamānerṣyāmithyādarśanādirmānaso mithyāyogaḥ // </p>
          <p id="CS.1.11.40"><a name="CS.1.11.40"><!--anchor--></a>saṃgraheṇa cātiyogāyogavarjaṃ karma
            vāṅmanaḥśarīrajamahitamanupadiṣṭaṃ yattacca mithyāyogaṃ vidyāt // </p>
          <p id="CS.1.11.41"><a name="CS.1.11.41"><!--anchor--></a>iti trividhavikalpaṃ trividhameva karma prajñāparādha iti vyavasyet
            // </p>
          <p id="CS.1.11.42"><a name="CS.1.11.42"><!--anchor--></a>śītoṣṇavarṣalakṣaṇāḥ punarhemantagrīṣmavarṣāḥ saṃvatsaraḥ, sa kālaḥ
            / </p>
          <p><a name="idp1120896"><!--anchor--></a>tatrātimātrasvalakṣaṇaḥ kālaḥ kālātiyogaḥ, hīnasvalakṣaṇaḥ {ā.kālaḥ}&amp;kālāyogaḥ,
            yathāsvalakṣaṇaviparītalakṣaṇastu {ā.kālaḥ}&amp;kālamithyāyogaḥ / </p>
          <p><a name="idp1121712"><!--anchor--></a>kālaḥ punaḥ pariṇāma ucyate // </p>
          <p id="CS.1.11.43"><a name="CS.1.11.43"><!--anchor--></a>ityasātmyendriyārthasaṃyogaḥ, prajñāparādhaḥ, pariṇāmaśceti
            trayastrividhavikalpā hetavo vikārāṇāṃ; samayogayuktāstu prakṛtihetavo bhavanti // </p>
          <p id="CS.1.11.44"><a name="CS.1.11.44"><!--anchor--></a>sarveṣāmeva bhāvānāṃ bhāvābhāvau nāntareṇa
            yogāyogātiyogamithyāyogān samupalabhyete; yathāsvayuktyapekṣiṇau hi bhāvābhāvau // </p>
          <p id="CS.1.11.45"><a name="CS.1.11.45"><!--anchor--></a>trayo rogā iti nijāgantumānasāḥ / </p>
          <p><a name="idp1125472"><!--anchor--></a>tatra nijaḥ śārīradoṣasamutthaḥ, āganturbhūtaviṣavāyvagnisaṃprahārādisamutthaḥ, mānasaḥ
            punariṣṭasya lābhāllābhācāniṣṭasyopajāyate // </p>
          <p id="CS.1.11.46"><a name="CS.1.11.46"><!--anchor--></a>tatra buddhimatā mānasavyādhiparītenāpi satā buddhyā
            hitāhitamavekṣyāvekṣya dharmārthakāmānāmahitānāmanupasevane hitānāṃ copasevane
            prayatitavyaṃ, na hyantareṇa loke trayametanmānāsaṃ kiṃcinniṣpadyate sukhaṃ vā duḥkhaṃ
            vā; tasmādetaccānuṣṭheyaṃ --- &amp;tadvidyānāṃ copasevane prayatitavyam,
            ātmadeśakulakālabalaśaktijñāne yathāvacceti // </p>
          <p id="CS.1.11.47"><a name="CS.1.11.47"><!--anchor--></a>bhavati cātra</p>
          <div class="lg">
            <div class="l"> mānasaṃ prati bhaiṣajyaṃ trivargasyānvavekṣaṇam / </div>
            <div class="l">tadvidyasevā vijñānamātmādīnāṃ ca sarvaśaḥ // </div>
          </div>
          <p id="CS.1.11.48"><a name="CS.1.11.48"><!--anchor--></a>trayo rogamārgā iti --- śākhā, marmāsthisandhayaḥ, koṣṭhaśca / </p>
          <p><a name="idp1131808"><!--anchor--></a>tatra śākhā raktādayo dhātavastvak ca, sa bāhyo rogamārgāḥ; marmāṇi
            punarbastihṛdayamūrdhādīni, asthisandhayo+asthisaṃyogāstatropanibaddhāśca
            snāyukaṇḍarāḥ&amp;, sa madhyamo rogamārgaḥ; koṣṭhaḥ punarucyate mahāsrotaḥ śarīramadhyaṃ
            mahānimnamāmapakvāśayaśceti paryāyaśabdaistantre, sa rogamārga ābhyantaraḥ // </p>
          <p id="CS.1.11.49"><a name="CS.1.11.49"><!--anchor--></a>tatra, gaṇḍapiḍakālajyapacīcarmakīlādhimāṃsamaṣakakuṣṭhavyaṅgādayo
            vikārā bahirmārgajāśca visarpaśvayathugulmārśovidradhyādayḥ śākhānusāriṇo bhavanti
            rogāḥ; pakṣavadhagrahāpatānakārditaśoṣarājayakṣmāsthisandhiśūlagudabhraṃśādayaḥ
            śirohṛdbastirogādayaśca madhyamamārgānusāriṇo bhavanti rogāḥ;
            jvarātīsāracchardyalasakavisūcikākāsaśvāsahikkānāhocaraplīhādayo+antarmārgajāśca
            visarpaśvayathugulmārśovidradhyādayaḥ koṣṭhānusārino bhavanti rogāḥ // </p>
          <p id="CS.1.11.50"><a name="CS.1.11.50"><!--anchor--></a>trividhā bhiṣaja iti</p>
          <div class="lg">
            <div class="l"> bhiṣakchadmacarāḥ santi santyeke siddhasādhitāḥ / </div>
            <div class="l">santi vaidyaguṇairyuktāstrividhā bhiṣajo bhuvi // </div>
            <div class="l">vaidyabhāṇḍauṣadhaiḥ pustaiḥ pallavairavalokanaiḥ / </div>
            <div class="l">labhante ye bhiṣakśabdamajñāste pratirūpakāḥ // </div>
            <div class="l">śiṛyaśojñānasiddhānāṃ vyapadeśādatadvidhāḥ / </div>
            <div class="l">vaidyaśabdaṃ labahnte ye jñeyāste siddhasādhitāḥ // </div>
            <div class="l">prayogajñānavijñānasiddhisiddhāḥ sukhapradāḥ / </div>
            <div class="l">jīvitābhisarāste syurvaidyatvaṃ teṣvavasthitamiti // </div>
          </div>
          <p id="CS.1.11.54"><a name="CS.1.11.54"><!--anchor--></a>trividhamauṣadhamiti --- daivavyapāśrayaṃ, yuktivyapāśrayaṃ,
            sattvāvajayaśca / </p>
          <p><a name="idp1143888"><!--anchor--></a>tatra daivavyapāśrayaṃ ---
            mantrauṣadhimaṇimaṅgalabalyupahārahomaniyamaprāyaścittopavāsasvastyayanapraṇipātagamanādi,
            yuktivyapāśrayaṃ --- punarāhārauṣadhadravyāṇāṃ yojanā, sattvāvajayaḥ ---
            punarahitebhyo+arthebhyo manonigrahaḥ // </p>
          <p id="CS.1.11.55"><a name="CS.1.11.55"><!--anchor--></a>śarīradoṣaprakope khalu śarīramevāśritya
            prāyaśastrividhamauṣadhamicchanti --- antaḥparimārjanaṃ, bahiḥparimārjanaṃ,
            śastrapraṇidhānaṃ ceti / </p>
          <p><a name="idp1145920"><!--anchor--></a>tatrāntaḥparimārjanaṃ yadantaḥśarīramanupraviśyauṣadhamāhārajātavyādhīn pramārṣṭi,
            yatpunarbahiḥsparśamāśrityābhyaṅgasvedapradehapariṣekonmardanādyairāmayān pramārṣṭi
            tadbahiḥparimārjanaṃ, śastrapraṇidhānaṃ
            punaśchedanabhedanavyadhanadāraṇalekhanospāṭanapracchanasīvanaiṣaṇakṣārajalaukasaśceti
            // </p>
          <p id="CS.1.11.56"><a name="CS.1.11.56"><!--anchor--></a>bhavanti cātra</p>
          <div class="lg">
            <div class="l"> prājño roge samutpanne bāhyenābhyantareṇa vā / </div>
            <div class="l">karmaṇā labhate śarma śastropakramaṇena vā // </div>
            <div class="l">bālastu khalu mohādvā pramādādvā na budhyate / </div>
            <div class="l">utpadyamānaṃ prathamaṃ rogaṃ śatrumivābudhaḥ // </div>
            <div class="l">aṇurhi prathamaṃ bhūtvā rogaḥ paścādvivardhate / </div>
            <div class="l">sa jātamūlo muṣṇāti balamāyuśca durmateḥ // </div>
            <div class="l">na mūḍho labhate saṃjñāṃ tāvadyāvanna pīḍyate / </div>
            <div class="l">pīḍitastu matiṃ paścāt kurute vyādhinigrahe // </div>
            <div class="l">atha putrāṃśca dārāṃśca jñātīṃścāhūya bhāṣate / </div>
            <div class="l">sarvasvenāpi me kaścidbhiṣagānīyatāmiti // </div>
            <div class="l">tathāvidhaṃ ca kaḥ śakto durbalaṃ vyādhipīḍitam / </div>
            <div class="l">kṛśaṃ kṣīṇendriyaṃ dīnaṃ paritrātuṃ gatāyuṣam // </div>
            <div class="l">sa trātāramanāsādya bālastyajati jīvitam / </div>
            <div class="l">godhā lāṅgūlabaddhevākṛṣyamāṇā balīyasā // </div>
            <div class="l">tasmāt prāgeva rogebhyo rogeṣu taruṇeṣu vā / </div>
            <div class="l">bheṣajaiḥ pratikurvīta ya icchet sukhamātmanaḥ // </div>
            <div class="l">tatra ślokau</div>
            <div class="l"> eṣaṇāḥ samupastambhā balaṃ kāraṇamāmayāḥ / </div>
            <div class="l">tisraiṣaṇīye mārgāśca bhiṣajo bheṣajāni ca // </div>
            <div class="l">tritvenāṣtau samuddiṣṭāḥ kṛṣṇātreyeṇa dhīmatā / </div>
            <div class="l">bhāvā bhāveṣvasaktena yeṣu sarvaṃ pratiṣṭhitam // </div>
          </div>
          <p id="CS.1.11"><a name="CS.1.11"><!--anchor--></a>ityagniveśakṛte tantre carakapratisaṃskṛte ślokasthāne tisraiṣaṇīyo
            nāmaikādaśo+adhyāyaḥ // </p>
        </div>

        <div class="teidiv1" id="div2_body.1_div1.1_div2.12"><h3><a name="body.1_div1.1_div2.12"></a>1.12. dvādaśo+adhyāyaḥ / </h3>
          
          <p id="CS.1.12.1"><a name="CS.1.12.1"><!--anchor--></a>athāto vātakalākalīyamadhyāyaṃ vyākhyāsyāmaḥ // </p>
          <p id="CS.1.12.2"><a name="CS.1.12.2"><!--anchor--></a>iti ha smāha bhagavānātreyaḥ // </p>
          <p id="CS.1.12.3"><a name="CS.1.12.3"><!--anchor--></a>vātakalākalājñānamadhikṛtya parasparamatāni jijñāsamānāḥ samupaviśya
            maharṣayaḥ papracchuranyo+anyaṃ kiṃguṇo vāyuḥ, kimasya prakopaṇam, upaśamanāni vā+asya
            kāni, kathaṃ cainamasaṅghātavanatamanavasthitamanāsadya prakopaṇapraśamanāni
            prakopayanti praśamayanti vā, kāni cāsya kupitākupitasya śarīrāśarīracarasya śarīreṣu
            carataḥ karmāṇi bahiḥśarīrebhyo veti // </p>
          <p id="CS.1.12.4"><a name="CS.1.12.4"><!--anchor--></a>atrovāca kuśaḥ sāṅkṛtyāyanaḥ rūkṣalaghuśītadāruṇakharaviśadāḥ ṣaḍime
            vātaguṇā bhavanti // </p>
          <p id="CS.1.12.5"><a name="CS.1.12.5"><!--anchor--></a>tacchrutvā vākyaṃ kumāraśirā bharadvāja uvāca evametadyathā
            bhagavānāha, eta eva vātaguṇā bhavanti, sa tvevaṃguṇairevaṃdravyairevaṃprabhāvaiśca
            karmabhirabhyasyamānairvāyuḥ prakopamāpadyate, samānaguṇābhyāso hi dhātūnāṃ
            vṛddhikāraṇamiti // </p>
          <p id="CS.1.12.6"><a name="CS.1.12.6"><!--anchor--></a>tacchrutvā vākyaṃ kāṅkāyano bāhlīkabhiṣaguvāca evametadyathā
            bhagavānāha, etānyeva vātaprakopaṇāni bhavanti ato viparītāni vātasya praśamanāni
            bhavanti, prakopaṇaviparyayo hi dhātūnāṃ praśamakāraṇamiti // </p>
          <p id="CS.1.12.7"><a name="CS.1.12.7"><!--anchor--></a>tacchrutvā vākyaṃ baḍiśo dhāmārgava uvāca evametadyathā bhagavānāha,
            etānyeva vātaprakopapraśamanāni bhavanti / </p>
          <p><a name="idp1178032"><!--anchor--></a>yathā hyenamasaṅghātamanavasthitamanāsādya prakopaṇapraśamanāni prakopayanti
            praśamayanti vā, tathā+anuvyākhyāsyāmaḥ vātaprakopaṇāni khalu
            rūkṣalaghuśītadāruṇakharaviśadaśuṣirakarāṇi śarīrāṇāṃ, tathāvidheṣu śarīreṣu
            vāyurāśrayaṃ gatvā+āpyāyamānaḥ prakopamāpadyate; vātapraśamanāni punaḥ
            snighdagurūṣṇaślakṣṇamṛdupicchilaghanakarāṇi śarīrāṇāṃ tathāvidheṣu śarīreṣu
            vāyurasajyamānaścaran praśāntimāpadyate // </p>
          <p id="CS.1.12.8"><a name="CS.1.12.8"><!--anchor--></a>tacchrutvā baḍiśavacanamavitathamṛṣigaṇairanumatamuvāca vāryovido
            rājarṣiḥ evameta sasrvamanapavādaṃ yathā bhagavānāha / </p>
          <p><a name="idp1180192"><!--anchor--></a>yāni tu khalu vāyoḥ kupitākupitasya śarīrāśarīracarasya śarīreṣu carataḥ karmāṇi
            bahiḥśarīrebhyo vā bhavanti, teṣāmavayavān pratyakṣānumānopadeśaiḥ sādhayitvā namaskṛtya
            vāyave yathāśakti pravakṣyāmaḥ vāyustantrayantradharaḥ, prāṇodānasamānavyānāpānātmā,
            pravartakaśceṣṭānāmuccāvacānāṃ, niyantā praṇetā ca manasaḥ, sarvendriyāṇāmudyojakaḥ,
            sarvendriyārthānāmabhivoḍhā, sarvaśarīradhātuvyūhakaraḥ, sandhānakaraḥ śarīrasya,
            pravartako vācaḥ, prakṛtiḥ sparśaśabdayoḥ, śrotrasparśanayormūlaṃ, harṣotsāhayoryoniḥ,
            samīraṇo+agneḥ, doṣasaṃśoṣaṇaḥ&amp;, kṣeptā bahirmalānāṃ, sthūlāṇusrotasāṃ bhettā, kartā
            garbhākṛtīnām, āyuṣo+anuvrṛttipratyayabhūto bhavatyakupitaḥ / </p>
          <p><a name="idp1182096"><!--anchor--></a>kupitastu khalu śarīre śarīraṃ nānāvidhairvikārairupatapati
            balavarṇasukhāyuṣāmupaghātāya&amp;, mano vyāharṣayati&amp;, sarvendriyāṇyupahanti,
            vinihanti garbhān vikṛtimāpādayatyatikālaṃ vā dhārayati,
            bhayaśokamohadainyātipralāpāñjanayati, prāṇāṃścoparuṇaddhi / </p>
          <p><a name="idp1183328"><!--anchor--></a>prakṛtibhūtasya khalvasya loke carataḥ karmāṇīmāni bhavanti; tadyathā dharaṇīdhāraṇaṃ,
            jvalanojjvālanam, ādityacanddranakṣatragrahagaṇānāṃ santānagatividhānaṃ, sṛṣṭiśca
            meghānām, apāṃ visargaḥ, pravartanaṃ srotasāṃ, puṣpaphalānāṃ cābhinirvartanam,
            udbhedanaṃ caudbhidānām, ṛtūnāṃ pravibhāgaḥ, vibhāgo dhātūnāṃ,
            dhātumānasaṃsthānavyaktiḥ, bījābhisaṃskāraḥ, śasyābhivardhanamavikledopaśoṣaṇe&amp;,
            avaikārikavikāraśceti / </p>
          <p><a name="idp1184336"><!--anchor--></a>prakupitasya svalvasya lokeṣu carataḥ karmāṇīmāni bhavanti; tadyathā
            śikhariśikharāvamathanam, unmathanamanokahānām, utpīḍanaṃ sāgarāṇām, udvartanaṃ sarasāṃ,
            pratisaraṇamāpagānām, ākampanaṃ ca bhūmeḥ, ādhamanamambudānāṃ&amp;,
            nīhāranirhrrādapāṃśusikatāmatsyabhekoragakṣārarudhirāśmāśanivisargaḥ, vyāpādanaṃ ca
            ṣaṇṇāmṛtūnāṃ, śasyānāmasaṅghātaḥ, bhūtānāṃ copasargaḥ, bhāvānāṃ cābhāvakaraṇaṃ,
            caturyugāntakarāṇāṃ meghasūryānalānilānāṃ visargaḥ; sa hi bhagavān prabhavaścāvyayaśca,
            bhūtānāṃ bhāvābhāvakaraḥ, sukhāsukhayorvidhātā, mṛtyuḥ, yamaḥ, niyantā, prajāpatiḥ,
            aditiḥ, viśvakarmā, viśvarūpaḥ, sarvagaḥ, sarvatantrāṇāṃ vidhātā, bhāvānāmaṇuḥ, vibhuḥ,
            viṣṇuḥ krāntā, lokānāṃ vāyureva bhagavāniti // </p>
          <p id="CS.1.12.9"><a name="CS.1.12.9"><!--anchor--></a>tacchrutvā vāryovidavaco marīcaruvāca yadyapyevametat,
            kimarthasyāsya vacane vijñāne vā &amp;sāmarthyamasti bhiṣagvidyāyāṃ;
            bhiṣagvidyāmadhikṛtyeyaṃ kathā &amp;pravṛtteti // </p>
          <p id="CS.1.12.10"><a name="CS.1.12.10"><!--anchor--></a>vāryovida uvāca bhiṣak
            pavanamatibalamatiparuṣamatiśīghrakāriṇamātyayikaṃ cennānuniśamyet, asahasā
            prakupitamatiprayataḥ kathamagre+abhirakṣitumabhidhāsyati prāgevainamatyayabhayāt;
            vāyoryathārthā stutirapi bhavatyārogyāya balavarṇavivṛddhaye varcasvitvāyopacayāya
            jñānopapattaye paramāyuḥprakarṣāya ceti // </p>
          <p id="CS.1.12.11"><a name="CS.1.12.11"><!--anchor--></a>marīcirūvāca agnireva śarīre pittāntargataḥ kupitākupitaḥ
            śubhāśubhāni karoti; tadyathā paktimapaktiṃ darśanamadarśanaṃ mātrāmātratvamūṣmaṇaḥ
            prakṛtivikṛtivikṛtivarṇau śauryaṃ bhayaṃ krodhaṃ harṣaṃ mohaṃ prasādamityevamādīni
            cāparāṇi dvandvānīti // </p>
          <p id="CS.1.12.12"><a name="CS.1.12.12"><!--anchor--></a>tacchrutvā marīcivacaḥ kāpya uvāca soma eva śarīre śleṣmāntargataḥ
            kupitākupitaḥ śubhāśubhāni karoti; tadyathā daṛḍhyaṃ śaithilyamupacayaṃ
            kārśyamutsāhamālasyaṃ vṛṣatāṃ klībatāṃ jñānamajñanaṃ buddhiṃ mohamevamādīni cāparāṇi
            dvandvānīti // </p>
          <p id="CS.1.12.13"><a name="CS.1.12.13"><!--anchor--></a>tacchrutvā kāpyavaco bhagavān punarvasurātreya uvāca sarva eva
            bhavantaḥ samyagāhuranyatraikāntikavacanāt; sarva eva khalu vātapittaśleṣmāṇaḥ
            prakṛtibhūtāḥ puruṣamavyāpannendriyaṃ balavarṇasukhopapannamāyuṣā mahatopapādayanti
            samyagevācaritā dharmārthakāmā iva niḥśreyasena mahatā puruṣamiha cāmuṣmiśca loke;
            vikṛtāstvenaṃ mahatā viparyayeṇopapādayanti ṛtavastraya eva vikṛtimāpannā
            lokamaśubhenopaghātakāla iti // </p>
          <p id="CS.1.12.14"><a name="CS.1.12.14"><!--anchor--></a>tadṛṣayaḥ sarva evānumenire vacanamātreyasya
            bhagavato+abhinananduśceti // </p>
          <p id="CS.1.12.15"><a name="CS.1.12.15"><!--anchor--></a>bhavati cātra</p>
          <div class="lg">
            <div class="l"> tadātreyavacaḥ śrutvā sarva evānumenire / </div>
            <div class="l">kṛṣayo+abhinananduśca yathendravacanaṃ surāḥ // </div>
            <div class="l">tatra ślokau</div>
            <div class="l"> guṇāḥ ṣaḍ dvividho heturvividhaṃ karma yat punaḥ / </div>
            <div class="l">vāyoścaturvidhaṃ karma pṛthak ca kaphapittayoḥ // </div>
            <div class="l">maharṣīṇāṃ matiryā yā punarvasumatiśca yā / </div>
            <div class="l">kalākalīye vātasya tat sarvaṃ saṃprakāśitam // </div>
          </div>
          <p id="CS.1.12"><a name="CS.1.12"><!--anchor--></a>ityagniveśakṛte tantre carakapratisaṃskṛte ślokasthāne vātakalākalīyo
            nāma dvādaśo+adhyāyaḥ samāptaḥ //12// </p>
          <p><a name="idp1203168"><!--anchor--></a>iti nirdeśacatuṣkaḥ //3// </p>
        </div>


        <div class="teidiv1" id="div2_body.1_div1.1_div2.13"><h3><a name="body.1_div1.1_div2.13"></a>1.13. trayodaśo+adhyāyaḥ / </h3>
          
          <p id="CS.1.13.1"><a name="CS.1.13.1"><!--anchor--></a>athātaḥ snehādhyāyaṃ vyākhyāsyāmaḥ // </p>
          <p id="CS.1.13.2"><a name="CS.1.13.2"><!--anchor--></a>iti ha smāha bhagavānātreyaḥ // </p>
          <div class="lg">
            <div class="l">sāṃkhyaiḥ saṃkhyātasaṃkhyeyaiḥ sahāsīnaṃ punarvasum/ </div>
            <div class="l">jagaddhitārthaṃ papraccha vahniveśaḥ svasaṃśayam // </div>
            <div class="l">kiṃyonayaḥ kati snehāḥ ke ca snehaguṇāḥ pṛthak/ </div>
            <div class="l">kālānupāne ke kasya kati kāśca vicāraṇāḥ// </div>
            <div class="l">kati mātrāḥ kathaṃmānāḥ kā ca keṣūpadiśyate/ </div>
            <div class="l">kaśca kebhyo hitaḥ snehaḥ prakarṣaḥ snehane ca kaḥ// </div>
            <div class="l">snehyāḥ ke ke na ca snigdhāsnigdhātisnigdhalakṣaṇam/ </div>
            <div class="l">kiṃ pānāt prathamaṃ pīte jīrṇe kiṃca hitāhitam// </div>
            <div class="l">ke mṛdukrūrakoṣṭhāḥ kā vyāpadaḥ siddhayaśca kāḥ/ </div>
            <div class="l">acche saṃśodhane caiva snehe kā vṛttiriṣyate// </div>
            <div class="l">vicāraṇāḥ keṣu yojyā vidhinā kena tat prabho!/ </div>
            <div class="l">snehasyāmitavijñāna jñānamicchāmi veditum// </div>
            <div class="l">atha tatsaṃśayacchettā pratyuvāca punarvasuḥ/ </div>
            <div class="l">snehānāṃ dvividhā saumya yoniḥ sthāvarajaṅgamā// </div>
            <div class="l">tilaḥ priyālābhiṣukau bibhītakaścitrābhayairaṇḍamadhūkasarṣapāḥ/ </div>
            <div class="l">kusumbhabilvārukamūlakātasīnikocakākṣoḍakarañjaśigrukāḥ// </div>
            <div class="l">snehāśayāḥ sthāvarasaṃjñitāstathā syurjaṅgamā matsyamṛgāḥ
              sapakṣiṇaḥ/ </div>
            <div class="l">teṣāṃ dadhikṣīraghṛtāmiṣaṃ vasā sneheṣu majjā ca tathopadiśyate// </div>
            <div class="l">sarveṣāṃ tailajātānāṃ tilatailaṃ viśiṣyate/ </div>
            <div class="l">balārthe snehane cāgryamairaṇḍaṃ tu virecane// </div>
            <div class="l">(kaṭūṣṇaṃ tailamairaṇḍaṃ vātaśleṣmaharaṃ guru/ </div>
            <div class="l">kaṣāyasvādutiktaiśca yojitaṃ pittahantrapi//1//) </div>
            <div class="l"> sarpistailaṃ vasā majjā sarvasnehottamā matāḥ/ </div>
            <div class="l">eṣu caivottamaṃ sarpiḥ saṃskārasyānuvartanāt// </div>
            <div class="l">ghṛtaṃ pittānilaharaṃ rasaśukraujasāṃ hitam/ </div>
            <div class="l">nirvāpaṇaṃ mṛdukaraṃ svaravarṇaprasādanam// </div>
            <div class="l">mārutaghnaṃ na ca śleṣmavardhanaṃ balavardhanam/ </div>
            <div class="l">tvacyamuṣṇaṃ sthirakaraṃ tailaṃ yoniviśodhanam// </div>
            <div class="l">viddhabhagnāhatabhraṣṭayonikarṇaśiroruji/ </div>
            <div class="l">pauruṣopacaye snehe vyāyāme ceṣyate vasā// </div>
            <div class="l">balaśukrarasaśleṣmamedomajjavivardhanaḥ/ </div>
            <div class="l">majjā viśeṣato+asthnāṃ ca balakṛt snehane hitaḥ// </div>
            <div class="l">sarpiḥ śaradi pātavyaṃ vasā majjā ca mādhave/ </div>
            <div class="l">tailaṃ prāvṛṣi nātyuṣṇaśīte snehaṃ pibennaraḥ// </div>
            <div class="l">vātapittādhiko rātrāvuṣṇe cāpi pibennaraḥ/ </div>
            <div class="l">śleṣmādhiko divā śīte pibeccāmalabhāskare// </div>
            <div class="l">atyuṣṇe vā divā pīto vātapittādhikena va/ </div>
            <div class="l">mūrcchāṃ pipāsāmunmādaṃ kāmalāṃ vā samīrayet// </div>
            <div class="l">śīte rātrau piban snehaṃ naraḥ śleṣmādhiko+api vā/ </div>
            <div class="l">ānāhamaruciṃ śūlaṃ pāṇḍutāṃ vā samṛcchati// </div>
            <div class="l">jalamuṣṇaṃ ghṛte peyaṃ yūṣastaile+anu śasyate/ </div>
            <div class="l">vasāmajjñostu maṇḍaḥ syāt sarveṣūṣṇamathāmbu vā// </div>
            <div class="l">odanaśca vilepī ca raso māṃsaṃ payo dadhi/ </div>
            <div class="l">yavāgūḥ sūpaśākau ca yūṣaḥ kāmbalikaḥ khaḍaḥ// </div>
            <div class="l">saktavastilapiṣṭaṃ ca madyaṃ lehāstathaiva ca/ </div>
            <div class="l">bhakṣyamabhyañjanaṃ bastistathā cottarabastayaḥ// </div>
            <div class="l">gaṇḍūṣaḥ karṇatailaṃ ca nastaḥkarṇākṣitarpaṇam/ </div>
            <div class="l">caturviṃśatirityetāḥ snehasya pravicāraṇāḥ&amp;// </div>
            <div class="l">acchapeyastu yaḥ sneho na tāmāhurvicāraṇām/ </div>
            <div class="l">snehasya sa bhiṣagdṛṣṭaḥ&amp; kalpaḥ prāthamakalpikaḥ// </div>
            <div class="l">rasaiścopahitaḥ snehaḥ samāsavyāsayogibhiḥ/ </div>
            <div class="l">ṣaḍbhistriṣaṣṭidhā saṃkhyāṃ prāpnotyekaśca kevalaḥ// </div>
            <div class="l">evametāścatuḥṣaṣṭiḥ snehānāṃ pravicāraṇā&amp;/ </div>
            <div class="l">okartuvyādhipuruṣān prayojyā jānatā bhavet// </div>
            <div class="l">ahorātramahaḥ kṛtsnamardhāhaṃ ca pratīkṣate/ </div>
            <div class="l">pradhānā madhyamā hrasvā snehamātrā jarāṃ prati// </div>
            <div class="l">iti tisraḥ samuddiṣṭā mātrāḥ snehasya mānataḥ/ </div>
            <div class="l">tāsāṃ prayogān vakṣyāmi puruṣaṃ puruṣaṃ prati// </div>
            <div class="l">prabhūtasnehanityā ye kṣutpipāsāsahā narāḥ/ </div>
            <div class="l">pāvakaścottamabalo yeṣāṃ ye cottamā bale// </div>
            <div class="l">gulminaḥ sarpadaṣṭāśca visarpopahatāśca ye/ </div>
            <div class="l">unmattāḥ kṛcchramūtrāśca gāḍhavarcasa eva ca// </div>
            <div class="l">pibeyuruttamāṃ mātrāṃ tasyāḥ pāne guṇāñchṛṇu/ </div>
            <div class="l">vikārāñchamayatyeṣā śīghraṃ samyakprayojitā// </div>
            <div class="l">doṣānukarṣiṇī mātrā sarvamārgānusāriṇī/ </div>
            <div class="l">balyā punarnavakarī śarīrendriyacetasām// </div>
            <div class="l">aruṣkasphoṭapiḍakākaṇḍūpamābhirarditāḥ/ </div>
            <div class="l">kuṣṭhinaśca pramīḍhāśca vātaśoṇitikāśca ye// </div>
            <div class="l">nātibahvāśinaścaiva mṛdukoṣṭhāstathaiva ca/ </div>
            <div class="l">pibeyurmadhyamāṃ mātrāṃ madhyamāścāpi ye bale// </div>
            <div class="l">mātraiṣā mandavibhraṃśā na cātibalahāriṇī/ </div>
            <div class="l">sukhena ca snehayati śodhanārthe ca yujyate// </div>
            <div class="l">ye tu vṛddhāśca bālāśca sukumārāḥ sukhocitāḥ/ </div>
            <div class="l">riktakoṣṭhatvamahitaṃ yeṣāṃ mandāgnayaśca ye// </div>
            <div class="l">jvarātīsārakāsāśca yeṣāṃ cirasamutthitāḥ/ </div>
            <div class="l">snehamātrāṃ pibeyuste hrasvāṃ ye cāvarā bale// </div>
            <div class="l">parihāre sukhā caiṣā mātrā snehanabṛṃhaṇī/ </div>
            <div class="l">vṛṣyā balyā nirābādhā ciraṃ cāpyanuvartate// </div>
            <div class="l">vātapittaprakṛtayo vātapittavikāriṇaḥ/ </div>
            <div class="l">cakṣuḥkāmāḥ kṣatāḥ kṣīṇā vṛddhā bālāstathā+abalāḥ// </div>
            <div class="l">āyuḥprakarṣakāmāśca balavarṇasvarārthinaḥ/ </div>
            <div class="l">puṣṭikāmāḥ prajākāmāḥ saukumāryārthinaśca ye// </div>
            <div class="l"> dīptyojaḥsmṛtimedhāgnibuddhīndriyabalārthinaḥ/ </div>
            <div class="l">pibeyuḥ sarpirārtāśca dāhaśastraviṣāgnibhiḥ// </div>
            <div class="l">pravṛddhaśleṣmamedaskāścalasthūlagalodarāḥ/ </div>
            <div class="l">vātavyādhibhirāviṣṭā vātaprakṛtayaśca ye// </div>
            <div class="l">balaṃ tanutvaṃ laghutāṃ dṛḍhatāṃ sthiragātratām&amp;/ </div>
            <div class="l">snigdhaślakṣṇatanutvaktāṃ ye ca kāṅkṣanti dehinaḥ// </div>
            <div class="l">kṛmikoṣṭhāḥ krūrakoṣṭhāstathā nāḍībhirarditāḥ/ </div>
            <div class="l">pibeyuḥ śītale kāle tailaṃ tailocitāśca ye// </div>
            <div class="l">vātātapasahā ye ca rūkṣā bhārādhvakarśitāḥ/ </div>
            <div class="l">saṃśuṣkaretorudhirā niṣpītakaphamedasaḥ// </div>
            <div class="l">asthisandhisirāsnāyumarmakoṣṭhamahārujaḥ/ </div>
            <div class="l">balavānmāruto yeṣāṃ khāni cāvṛtya tiṣṭhati// </div>
            <div class="l">mahaccāgnibalaṃ yeṣāṃ vasāsātmyāśca ye narāḥ/ </div>
            <div class="l">teṣāṃ snehayitavyānāṃ vasāpānaṃ vidhīyate// </div>
            <div class="l">dīptāgnayaḥ kleśasahā ghasmarāḥ snehasevinaḥ/ </div>
            <div class="l">vātārtāḥ krūrakoṣṭhāśca snehyā majjānamāpnuyuḥ// </div>
            <div class="l">yebhyo yebhyo hito yo yaḥ snehaḥ sa parikīrtitaḥ/ </div>
            <div class="l">snehanasya prakarṣau tu saptarātratrirātrakau// </div>
            <div class="l">svedyāḥ śodhayitavyāśca rūkṣā vātavikāriṇaḥ/ </div>
            <div class="l">vyāyāmamadyastrīnityāḥ snehyāḥ syurye ca cintakāḥ// </div>
            <div class="l">saṃśodhanādṛte yeṣāṃ rūkṣaṇaṃ saṃpravakṣyate/ </div>
            <div class="l">na teṣāṃ snehanaṃ śastamutsannakaphamedasām// </div>
            <div class="l">abhiṣyaṇṇānanagudā nityamandāgnayaśca ye/ </div>
            <div class="l">tṛṣṇāmūrcchāparītāśca garbhiṇyastāluśoṣiṇaḥ// </div>
            <div class="l">annadviṣaśchardayanto jaṭharāmagarārditāḥ/ </div>
            <div class="l">durbalāśca pratāntāśca snehaglānā madāturāḥ// </div>
            <div class="l">na snehyā vartamāneṣu na nastobastikarmasu/ </div>
            <div class="l">snehapānāt prajāyante teṣāṃ rogāḥ sudāruṇāḥ// </div>
            <div class="l">purīṣaṃ grathitaṃ rūkṣaṃ vāyurapraguṇo mṛduḥ/ </div>
            <div class="l">paktā kharatvaṃ raukṣyaṃ ca gātrasyāsnigdhalakṣaṇam// </div>
            <div class="l">vātānulomyaṃ dīpto+agnirvarcaḥ snigdhamasaṃhatam/ </div>
            <div class="l">mārdavaṃ snigdhatā cāṅge snigdhānāmupajāyate// </div>
            <div class="l">pāṇḍutā &amp;gauravaṃ jāḍyaṃ purīṣasyāvipakvatā/ </div>
            <div class="l">tandrīrarucirutkeśaḥ syādatisnigdhalakṣaṇam// </div>
            <div class="l">dravoṣṇamanabhiṣyandi bhojyamannaṃ pramāṇataḥ/ </div>
            <div class="l">nātisnigdhamasaṃkīrṇaṃ śvaḥ snehaṃ pātumicchatā// </div>
            <div class="l">pibet saṃśamanaṃ snehamannakāle prakāṃkṣitaḥ/ </div>
            <div class="l">śuddhyarthaṃ punarāhāre naiśe jīrṇe pibennaraḥ// </div>
            <div class="l">uṣṇodakopacārī syādbrahmacārī kṣapāśayaḥ&amp;/ </div>
            <div class="l">śakṛnmūtrānilodgārānudīrṇāṃśca &amp;na dhārayet// </div>
            <div class="l">vyāyāmamuccairvacanaṃ krodhaśokau himātapau/ </div>
            <div class="l">varjayedapravātaṃ ca seveta śayanāsanam// </div>
            <div class="l">snehaṃ&amp; pītvā naraḥ snehaṃ pratibhuñjāna eva ca/ </div>
            <div class="l">snehamithyopacārāddhi jāyante dāruṇā gadāḥ// </div>
            <div class="l">mṛdukoṣṭhastrirātreṇa snihyatyacchopasevayā/ </div>
            <div class="l">snihyati krūrakroṣṭhastu saptarātreṇa mānavaḥ// </div>
            <div class="l">guḍamikṣurasaṃ mastu kṣīramulloḍitaṃ dadhi/ </div>
            <div class="l">pāyasaṃ kṛśarāṃ sarpiḥ kāśmaryatriphalārasam// </div>
            <div class="l">drākṣārasaṃ pīlurasaṃ jalamuṣṇamathāpi vā/ </div>
            <div class="l">madyaṃ vā taruṇaṃ pītvā mṛdukoṣṭho viricyate// </div>
            <div class="l">virecayanti naitāni krūrakoṣṭhaṃ kadācana/ </div>
            <div class="l">bhavati krūrakoṣṭhasya grahaṇyatyulbaṇānilā// </div>
            <div class="l">udīrṇapittā+alpakaphā grahaṇī mandamārutā/ </div>
            <div class="l">mṛdukoṣṭhasya tasmāt sa suvirecyo naraḥ smṛtaḥ// </div>
            <div class="l">udīrṇapittā grahaṇī yasya cāgnibalaṃ mahat/ </div>
            <div class="l">bhasmībhavati tasyāśu snehaḥ pīto+agnitejasā// </div>
            <div class="l">sa jagdhvā snehamātrāṃ tāmojaḥ prakṣārayan balī/ </div>
            <div class="l">snehāgniruttamāṃ tṛṣṇāṃ sopasargāmudīrayet// </div>
            <div class="l">nālaṃ snehasamṛddhasya śamāyānnaṃ sugurvapi/ </div>
            <div class="l">sa cet suśītaṃ salilaṃ nāsādayati dahyate/ </div>
            <div class="l">yathaivāśīviṣaḥ kakṣamadhyagaḥ svaviṣāgninā// </div>
            <div class="l">ajīrṇe yadi tu snehe tṛṣṇā syācchardayedbhiṣak/ </div>
            <div class="l">śītodakaṃ punaḥ pītvā bhuktvā rūkṣānnamullikhet// </div>
            <div class="l">na sarpiḥ kevalaṃ pitte sāme viśeṣataḥ/ </div>
            <div class="l">sarvaṃ &amp;hyanurajeddehaṃ hantvā saṃjñāṃ ca mārayet// </div>
            <div class="l">&amp;tandrā sotkleśa ānāho jvaraḥ stambho visaṃjñatā/ </div>
            <div class="l">kuṣṭhāni kaṇḍūḥ pāṇḍutvaṃ śophārśāṃsyarucistṛṣā// </div>
            <div class="l">jaṭharaṃ grahaṇīdoṣāḥ staimityaṃ vākyanigrahaḥ/ </div>
            <div class="l">śūlamāmapradoṣāśca jāyante snehavibhramāt// </div>
            <div class="l">tatrapyullekhanaṃ śastaṃ svedaḥ kālapratīkṣaṇam/ </div>
            <div class="l">prati prati vyādhibalaṃ buddhvā sraṃsanameva ca// </div>
            <div class="l">takrāriṣṭaprayogaśca rūkṣapānānnasevanam/ </div>
            <div class="l">mūtrāṇāṃ triphalāyāśca snehavyāpattibheṣajam// </div>
            <div class="l">akāle cāhitaścaiva mātrayā na ca yojitaḥ/ </div>
            <div class="l">sneho mithyopacārācca vyāpadyetātisevitaḥ// </div>
            <div class="l">snehāt praskandanaṃ jantustrirātroparataḥ pibet/ </div>
            <div class="l">snehavaddravamuṣṇaṃ ca tryahaṃ bhuktvā rasaudanam// </div>
            <div class="l">ekāhoparatastadvadbhuktvā pracchardanaṃ pibet/ </div>
            <div class="l">syāttvasaṃśodhanārthīye vṛttiḥ snehe viriktavat// </div>
            <div class="l">snehadviṣaḥ snehavityā mṛdukoṣṭhāśca ye narāḥ/ </div>
            <div class="l">kleśāsahā madyanityāsteṣāmiṣṭā vicāraṇā// </div>
            <div class="l">lāvataittiramāyūrahāṃsavārāhakaukkuṭāḥ/ </div>
            <div class="l">gavyājairabhramātsyāśca rasāḥ syuḥ snehane hitāḥ// </div>
            <div class="l">yavakolakulatthāśca snehāḥ saguḍaśarkarāḥ/ </div>
            <div class="l">dāḍimaṃ dadhi savyoṣaṃ rasasaṃyogasaṃgrahaḥ// </div>
            <div class="l">snehayanti tilāḥ pūrvaṃ jagdhāḥ sasnehaphāṇitāḥ/ </div>
            <div class="l">kṛśarāścabahusnehāstilakāmbalikāstathā// </div>
            <div class="l">phāṇitaṃ śṛṅgaveraṃ ca tailaṃ ca surayā saha/ </div>
            <div class="l">pibedrūkṣo bhṛtairmāṃsairjīrṇe+aśnīyācca bhojanam// </div>
            <div class="l">tailaṃ surāyā maṇḍena vasāṃ majjānameva vā/ </div>
            <div class="l">piban saphāṇitaṃ kṣīraṃ naraḥ snihyati vātikaḥ// </div>
            <div class="l">dhāroṣṇaṃ snehasaṃyuktaṃ pītvā saśarkaraṃ payaḥ/ </div>
            <div class="l">naraḥ snihyati pītvā vā saraṃ dadhnaḥ saphāṇitam// </div>
            <div class="l">pāñcaprasṛtikī peyā pāyaso māṣamiśrakaḥ/ </div>
            <div class="l">kṣīrasiddho bahusnehaḥ snehayedacirānnaram// </div>
            <div class="l">sarpistailavasāmajjātaṇḍulaprasṛtaiḥ śṛ(kṛ)tā/ </div>
            <div class="l">pāñcaprasṛtikī peyā peyā snehanamicchatā// </div>
            <div class="l">(śaukaro vā rasaḥ snigdhaḥ sarpirlavaṇasaṃyutaḥ/ </div>
            <div class="l">pīto dvirvāsare yatnāt snehayedacirānnaram//1//) </div>
            <div class="l"> grāmyānūpaudakaṃ māṃsaṃ guḍaṃ dadhi payastilān/ </div>
            <div class="l">kuṣṭhī śothī pramehī ca snehane na prayojayet// </div>
            <div class="l">snehairyathārhaṃ tān siddhaiḥ snehayedavikāribhiḥ/ </div>
            <div class="l">pippalībhirharītakyā siddhaistriphalayā+api vā// </div>
            <div class="l">drākṣāmalakayūṣābhyāṃ dadhnā cāmlena sādhayet/ </div>
            <div class="l">vyoṣagarbhaṃ bhiṣak snehaṃ pītvā snihyati taṃ naraḥ// </div>
            <div class="l">yavakolakulatthānāṃ rasāḥ kṣāraḥ surā dadhi/ </div>
            <div class="l">kṣīrasarpiśca tat siddhaṃ snehanīyaṃ ghṛtottamam// </div>
            <div class="l">tailamajjavasāsarpirbadaratriphalārasaiḥ/ </div>
            <div class="l">yoniśukrapradoṣeṣu sādhayitvā prayojayet// </div>
            <div class="l">&amp;gṛhṇātyambu yathā vastraṃ prasravatyadhikaṃ yathā/ </div>
            <div class="l">yathāgni jīryati snehastathā sravati cādhikaḥ// </div>
            <div class="l">yathā vā++ākledya mṛtpiṇḍamāsiktaṃ tvarayā jalam/ </div>
            <div class="l">sravati sraṃsate snehastathā tvaritasevitaḥ// </div>
            <div class="l">lavaṇopahitāḥ snehāḥ snehayantyacirānnaram/ </div>
            <div class="l">taddhyabhiṣyandyarūkṣaṃ ca sūkṣmamuṣṇaṃ vyavāyi ca// </div>
            <div class="l">snehamagre prayuñjīta tataḥ svedamanantaram/ </div>
            <div class="l">snehasvedopapannasya saṃśodhanamathetarat&amp;// </div>
            <div class="l">tatra ślokaḥ--- snehāḥ snehavidhiḥ kṛtsnavyāpatsiddhiḥ
              sabheṣajā/ </div>
            <div class="l">&amp;yathāpraśnaṃ bhagavatā vyāhṛtaṃ cāndrabhāginā// </div>
          </div>
          <p><a name="idp1433152"><!--anchor--></a> ityagniveśakṛte tantre carakapratisaṃskṛte ślokasthāne snehādhyāyo nāma
            trayodaśo+adhyāyaḥ//13// </p>
        </div>

        <div class="teidiv1" id="div2_body.1_div1.1_div2.14"><h3><a name="body.1_div1.1_div2.14"></a>1.14.  caturdaśa+adhyāyaḥ/ </h3>
          
          <p id="CS.1.14.1"><a name="CS.1.14.1"><!--anchor--></a>athātaḥ svedādhyāyaṃ vyākhyāsyāmaḥ// </p>
          <p id="CS.1.14.2"><a name="CS.1.14.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">ataḥ svedāḥ pravakṣyante yairyathāvatprayojitaiḥ/ </div>
            <div class="l">svedasādhyāḥ praśāmyanti gadā vātakaphātmakāḥ// </div>
            <div class="l">snehapūrvaṃ prayuktena svedenāvajite+anile/ </div>
            <div class="l">purīṣamūtraretāṃsi na sajjanti kathaṃcana// </div>
            <div class="l">śuṣkāṇyapi hi kāṣṭhāni snehasvedopapādanaiḥ/ </div>
            <div class="l">namayanti yathānyāyaṃ kiṃ punarjīvato narān// </div>
            <div class="l">rogartuvyādhitāpekṣo nātyuṣṇo+atimṛdurna ca/ </div>
            <div class="l">dravyavān kalpito deśe svedaḥ kāryakaro mataḥ// </div>
            <div class="l">vyādhau śīte śarīre ca mahān svedo mahābale/ </div>
            <div class="l">durbale durbalaḥ svedo madhyame madhyamo hitaḥ// </div>
            <div class="l">vātaśleṣmaṇi vāte vā kaphe vā sveda iṣyate/ </div>
            <div class="l">snigdharūkṣastathā snigdho rūkṣaścāpyupakalpitaḥ// </div>
            <div class="l">āmāśayagate vāte kaphe pakvāśayāśrite/ </div>
            <div class="l">rūkṣapūrvo hitaḥ svedaḥ snehapūrvastathaiva ca// </div>
            <div class="l">vṛṣaṇau hṛdayaṃ dṛṣṭī svedayenmṛdu naiva vā/ </div>
            <div class="l">madhyamaṃ vaṃkṣaṇau śeṣamaṅgāvayavamiṣṭataḥ// </div>
            <div class="l">suśuddhairnaktakaiḥ piṇḍyā godhūmānāmathāpi vā/ </div>
            <div class="l">padmotpalapalāśairvā svedyaḥ saṃvṛtya cakṣuṣī// </div>
            <div class="l">muktāvalībhiḥ śītābhiḥ śītalairbhājanairapi/ </div>
            <div class="l">jalārdrairjalajairhastaiḥ svidyato hṛdayaṃ spṛśet// </div>
            <div class="l">śītaśūlavyuparame stambhagauravanigrahe/ </div>
            <div class="l">saṃjāte mārdave svede svedanādviratirmatā// </div>
            <div class="l">pittaprakopo mūrcchā ca śarīrasadanaṃ tṛṣā/ </div>
            <div class="l">dāhaḥ svarāṅgadaurbalyamatisvinnasya lakṣaṇam/ </div>
            <div class="l">uktastasyāśitīye yo graiṣmikaḥ sarvaśo vidhiḥ/ </div>
            <div class="l">so+atisvinnasya kartavyo madhuraḥ snigdhaśītalaḥ// </div>
            <div class="l">kaṣāyamadyanityānāṃ garbhiṇyā raktapittinām/ </div>
            <div class="l">pittināṃ sātisārāṇāṃ rūkṣāṇāṃ madhumehinām/ </div>
            <div class="l">vidagdhabhraṣṭabradhnānāṃ viṣamadyavikāriṇām/ </div>
            <div class="l">śrāntānāṃ naṣṭasaṃjñānāṃ sthūlānāṃ pittamehinām// </div>
            <div class="l">tṛṣyatāṃ &amp;kṣudhitānāṃ ca kruddhānāṃ śocatāmapi/ </div>
            <div class="l">kāmalyudariṇāṃ caiva kṣatānāmāḍyarogiṇām// </div>
            <div class="l">durbalātiviśuṣkāṇāmupakṣīṇaujasāṃ tathā/ </div>
            <div class="l">bhiṣak taimirikāṇāṃ ca na svedamavatārayet// </div>
            <div class="l">pratiśyāye ca kāse ca hikkāśvāseṣvalāghave/ </div>
            <div class="l">karṇamanyāśiraḥśūle svarabhede galagrahe// </div>
            <div class="l">arditaikāṅgasarvāṅgapakṣāghāte vināmake/ </div>
            <div class="l">koṣṭhānāhavibandheṣu mūtrāghāte&amp; vijṛmbhake// </div>
            <div class="l">pārśvapṛṣṭhakaṭīkukṣisaṃgrahe gṛdhrasīṣu ca/ </div>
            <div class="l">mūtrakṛcchre mahattve ca muṣkayoraṅgamardake// </div>
            <div class="l">pādajānūrujaṅghārtisaṃgrahe śvayathāvapi/ </div>
            <div class="l">khallīṣvāmeṣu śīte ca vepathau vātakaṇṭake// </div>
            <div class="l">saṃkocāyāmaśūleṣu stambhagauravasuptiṣu&amp;/ </div>
            <div class="l">sarvāṅgeṣu vikāreṣu svedanaṃ hitamucyate// </div>
            <div class="l">tilamāṣakulatthāmlaghṛtatailāmiṣaudanaiḥ/ </div>
            <div class="l">pāyasaiḥ kṛśarairmāṃsaiḥ piṇḍasvedaṃ prayojayet// </div>
            <div class="l">gokharoṣṭravarāhāśvaśakṛdbhiḥ satuṣairyavaiḥ/ </div>
            <div class="l">sikatāpāṃśupāṣāṇakarīṣāyasapūṭakaiḥ// </div>
            <div class="l">ślaiṣmikān svedayet pūrvairvātikān samupācaret/ </div>
            <div class="l">dravyāṇyetāni śasyante yathāsvaṃ prastareṣvapi// </div>
            <div class="l">bhūgṛheṣu ca jentākeṣūṣṇagarbhagṛheṣu ca/ </div>
            <div class="l">vidhūmāṅgāratapteṣu svabhyaktaḥ svidyate sukham// </div>
            <div class="l">grāmyānūpaudakaṃ māṃsaṃ payo bastaśirastathā/ </div>
            <div class="l">&amp;varāhamadhyapittāsṛk snehavattilataṇḍulāḥ// </div>
            <div class="l">ityetāni samutkvāthya nāḍīsvedaṃ prayojayet/ </div>
            <div class="l">&amp;deśakālavibhāgajño yuktyapekṣo bhiṣaktamaḥ// </div>
            <div class="l">vāruṇāmṛtakairaṇḍaśigrumūlakasarṣapaiḥ/ </div>
            <div class="l">vāsāvaṃśakarañjārkapatrairaśmantakasya ca// </div>
            <div class="l">śobhāñjanakasaireyamālatīsurasārjakaiḥ&amp;/ </div>
            <div class="l">patrairutkvāthya salilaṃ nāḍīsvedaṃ prayojayet// </div>
            <div class="l">bhūtīkapañcamūlābhyāṃ surayā dadhimastunā/ </div>
            <div class="l">mūtrairamlaiśca sasnehairnāḍīsvedaṃ prayojayet// </div>
            <div class="l">eta eva ca niryūhāḥ prayojyā jalakoṣṭhake/ </div>
            <div class="l">svedanārthaṃ ghṛtakṣīratailakoṣṭhāṃśca kārayet// </div>
            <div class="l">godhūmaśakalaiścūrṇairyavānāmamlasaṃyutaiḥ/ </div>
            <div class="l">sasnehakiṇvalavaṇairupanāhaḥ praśasyate// </div>
            <div class="l">gandhaiḥ surāyāḥ kiṇvena jīvantyā śatapuṣpayā/ </div>
            <div class="l">umayā kuṣṭhatailābhyāṃ yuktayā copanāhayet// </div>
            <div class="l">carmabhiścopanaddhavyaḥ salomabhirapūtibhiḥ/ </div>
            <div class="l">uṣṇavīryairalābhe tu kauśeyāvikaśāṭakaiḥ// </div>
            <div class="l">rātrau baddhaṃ divā muñcenmuñcedrātrau divā kṛtam/ </div>
            <div class="l">bidāhaparihārārthaṃ, syāt prakarṣastu śītale// </div>
            <div class="l">saṅkaraḥ prastaro nāḍī pariṣeko+avagāhanam/ </div>
            <div class="l">jentāko+aśmaghanaḥ karṣūḥ kuṭī bhūḥ kumbhikaiva ca// </div>
            <div class="l">kūpo holāka ityete svedayanti trayodaśa/ </div>
          </div>
          <div class="l">tān yathāvat pravakṣyāmi sarvānevānupūrvaśaḥ// </div>
          <p id="CS.1.14.41"><a name="CS.1.14.41"><!--anchor--></a>tatra vastrāntaritairavastrāntaritairvā
            piṇḍairyathoktairupasvedanaṃ saṅkarasveda iti vidyāt// </p>
          <p id="CS.1.14.42"><a name="CS.1.14.42"><!--anchor--></a>śūkaśamīdhānyapulākānāṃ veśavārapāyasakṛśarotkārikādīnāṃ vā
            prastare kauśeyāvikottarapracchadepañcāṅgulorubūkārkapatrapracchade vā
            svabhyaktasarvagātrasya śayānasyopasvedanaṃ&amp; prastarasveda iti vidyāt// </p>
          <p id="CS.1.14.43"><a name="CS.1.14.43"><!--anchor--></a>svedanadravyāṇāṃ punarmūlaphalapatraśuṅgādīnāṃ
            mṛgaśakunapiśitaśiraspadādīnāmuṣṇasvabhāvānāṃ vā yathārhamamlalavaṇasnehopasaṃhitānāṃ
            mūtrakṣīrādīnāṃ vā kumbhyāṃ bāṣpamanudvamantyāmutkvathitānāṃ nāḍyā
            śareṣīkāvaṃśadalakarañjārkapatrānyatamakṛtayā gajāgrahastasaṃsthānanā vyāmadīrghayā
            vyāmārdhadīrghayā vā vyāmacaturbhāgāṣṭabhāgamūlāgrapariṇṇāhasrotasā sarvato
            vātaharapatrasaṃvṛtacchidrayā dvistrirvā vināmitayā vātaharasiddhasnehābhyaktagātro
            bāṣpamupaharet; bāṣpo hyanṛjugāmī&amp; vihatacaṇḍavegastvacamavidahan sukhaṃ svedayatīti
            nāḍīsvedaḥ// </p>
          <p id="CS.1.14.44"><a name="CS.1.14.44"><!--anchor--></a>vātikottaravātikānāṃ punarmūlādīnāmutkvāthaiḥ sukhoṣṇaiḥ
            kumbhīrvarṣaṇikāḥ&amp; pranāḍīrvā pūrayitvā yathārhasiddhasnehābhyaktagātraṃ
            vastrāvacchannaṃ pariṣecayediti pariṣekaḥ// </p>
          <p id="CS.1.14.45"><a name="CS.1.14.45"><!--anchor--></a> vātaharotkvāthakṣīratailaghṛtapiśitarasoṣṇasalilakoṣṭhakāvagāhastu
            yathokta evāvagāhaḥ// </p>
          <p id="CS.1.14.46"><a name="CS.1.14.46"><!--anchor--></a>atha jentākaṃ cikīrṣurbhūmiṃ parīkṣeta --- tatra pūrvasyāṃ
            diśyuttarasyāṃ vā guṇavati praśaste bhūmibhāge kṛṣṇamadhuramṛttike suvarṇamṛttike vā
            parīvāpapuṣkariṇyādīnāṃ jalāśayānāmanyatamasya kūle dakṣiṇe paścime vā sūpatīrthe
            samasuvibhaktabhūmibhāge saptāṣṭau vā+aratnīrupakramyodakāt prāṅmukhamudaṅmukhaṃ
            vā+abhimukhatīrthaṃ kūṭāgāraṃ kārayet, utsedhavistārataḥ paramaratnīḥ ṣoḍaśa, samantāt
            suvṛttaṃ mṛtkarmasaṃpannamanekavātāyanam; asya kṛṭāgārasḥyāntaḥ samantato
            bhittimaratnivistārotsedhāṃ piṇḍikāṃ kārayedākapāṭāt, madhye cāsya kūṭāgārasya
            catuṣkiṣkumātraṃ puruṣapramāṇaṃ mṛnmayaṃ kandusaṃsthānaṃ
            bahusūkṣmacchidramaṅgārakoṣṭhakastambhaṃ sapidhānaṃ kārayet; taṃ ca
            khādirāṇāmāśvakarṇādīnāṃ vā kāṣṭhānāṃ pūrayitvā pradīpayet; sa yadā jānīyāt sādhu
            dagdhāni kāṣṭhāni gatadhūmānyavataptaṃ ca kevalamagninā tadagnigṛhaṃ svedayogyena
            coṣmaṇā yuktamiti, tatrainaṃ puruṣaṃ vātaharābhyaktagātraṃ vastrāvacchannaṃ
            praveśayaṃścainamanuśiṣyāt --- śaumya! praviśa kalyāṇāyārogyāya ceti, praviśya caināṃ
            piṇḍikāmadhiruhya pārśvāparapārśvābhyāṃ yathāsukhaṃ śayīthāḥ, na ca tvayā
            svedamūrcchāparītenāpi satā piṇḍikaiṣā vimoktavyā++āprāṇocchvāsāt, bhraśyamāno hyataḥ
            piṇḍivakāvakāśāddvāramanadhigacchan svedamūrcchāparītatayā sadyaḥ prāṇāñjahyāḥ, tasmāt
            piṇḍikāmenāṃ na kathaṃ cana muñcethāḥ; tvaṃ yadā jānīyāḥ --- vigatābhiṣyandamātmānaṃ
            samyakprasrutasvedapicchaṃ sarvasrotovimuktaṃ
            laghūbhūtamapagatavibandhastambhasuptivedanāgauravamiti, tatastāṃ piṇḍikāmanusaran
            dvāraṃ prapadyethāḥ, niṣkramya ca na sahasā cakṣuṣoḥ paripālanārthaṃ
            śītodakamupaspṛśethāḥ, apagatasantāpaklamastu muhūrtāt sukhoṣṇena vāriṇā yathānyāyaṃ
            pariṣikto+aśnīyāḥ; iti jentākasvedaḥ// </p>
          <div class="lg">
            <div class="l">śayānasya pramāṇena ghanāmaśmamayīṃ śilām/ </div>
            <div class="l">tāpayitvā mārutaghnairdārubhiḥ saṃpradīpitaiḥ// </div>
            <div class="l">vyapojjhya sarvānaṅgārān prokṣya caivoṣṇavāriṇā/ </div>
            <div class="l">tāṃ śilāmatha kurvīta kauṣeyāvikasaṃstarām// </div>
            <div class="l">tasyāṃ svabhyaktasarvāṅgaḥ svapan svidyati nā sukham/ </div>
            <div class="l">&amp;kauravājinakauṣeyaprāvārādyaiḥ susaṃvṛtaḥ&amp;// </div>
            <div class="l">ityukto+aśmaghanasvedaḥ, karṣūsvedaḥ pravakṣyate/ </div>
            <div class="l">khānayecchayanasyādhaḥ karṣūṃ sthānavibhāgavit// </div>
            <div class="l">dīptairadhūmairaṅgāraistāṃ karṣūṃ pūrayettataḥ/ </div>
            <div class="l">tasyāmupari śayyāyāṃ svapan svidyati nā sukham// </div>
            <div class="l">anatyutsedhavistārāṃ vṛttākārāmalocanām/ </div>
            <div class="l">ghanabhittiṃ kuṭīṃ kṛtvā kuṣṭhādyaiḥ saṃpralepayet// </div>
            <div class="l">kuṭīmadhye bhiṣak śayyāṃ svāstīrṇāmupakalpayet/ </div>
            <div class="l">prāvārājinakauśeyakuthakambalagolakaiḥ// </div>
            <div class="l">hasantikābhiraṅgārapūrṇābhistāṃ ca sarvaśaḥ/ </div>
            <div class="l">parivāryāntarārohedabhyaktaḥ svidyate sukham// </div>
            <div class="l">ya evāśmaghanasvedavidhirbhūmau sa eva tu/ </div>
            <div class="l">praśastāyāṃ nivātāyāṃ samāyāmupadiśyate// </div>
            <div class="l">kumbhīṃ vātaharakvāthapūrṇāṃ bhūmau nikhānayet/ </div>
            <div class="l">ardhabhāgaṃ tribhāgaṃ vā śayanaṃ tatra copari// </div>
            <div class="l">sthāpayedāsanaṃ vā+api nātisāndraparicchadam/ </div>
            <div class="l">atha kumbhyāṃ susantaptān prakṣipedayaso guḍān// </div>
            <div class="l">pāṣāṇān voṣmaṇā tena tatsthaḥ svidyati nā sukham/ </div>
            <div class="l">susaṃvṛtāṅgaḥ svabhyaktaḥ snehairanilanāśanaiḥ// </div>
            <div class="l">kūpaṃ śayanavistāraṃ dviguṇaṃ cāpi vedhataḥ/ </div>
            <div class="l">deśe nivāte śaste ca kuryādantaḥsumārjitam// </div>
            <div class="l">hastyaśvagokharoṣṭrāṇāṃ karīṣairdagdhapūrite/ </div>
            <div class="l">svavacchannaḥ susaṃstīrṇe+abhyaktaḥ svidyati nā sukham// </div>
            <div class="l">dhītīkāṃ&amp; tu karīṣāṇāṃ yathoktānāṃ pradīpayet/ </div>
            <div class="l">śayanāntaḥpramāṇena śayyāmupari tatra ca// </div>
            <div class="l">sudagdhāyāṃ vidhūmāyāṃ yathoktāmupakalpayet/ </div>
            <div class="l">svavacchannaḥ svapaṃstatrābhyaktaḥ svidyati nā sukham// </div>
            <div class="l">holākasveda ityeṣa sukhaḥ prokto maharṣiṇā/ </div>
            <div class="l">iti trayodaśavidhaḥ svedo+agniguṇasaṃśrayaḥ// </div>
            <div class="l">vyāyāma uṣṇasadanaṃ guruprāvaraṇaṃ kṣudhā/ </div>
            <div class="l">bahupānaṃ bhayakrodhāvupanāhāhavātapāḥ// </div>
            <div class="l">svedayanti daśaitāni naramagniguṇādṛte/ </div>
            <div class="l">ityukto dvividhaḥ svedaḥ saṃyukto+agniguṇairna ca// </div>
            <div class="l">ekāṅgasarvāṅgataḥ snigdho rūkṣastathaiva ca/ </div>
            <div class="l">ityetattrividhaṃ dvandvaṃ svedamuddiśya kīrtitam// </div>
            <div class="l">snigdhaḥ svedairupakramyaḥ svinnaḥ pathyāśano bhavet/ </div>
            <div class="l">tadahaḥ svinnagātrastu vyāyāmaṃ varjayennaraḥ// </div>
            <div class="l">tatra ślokāḥ --- svedo yathā kāryakaro hito yebhyaśca yadvidhaḥ/ </div>
            <div class="l">yatra deśe yathā yogyo deśo rakṣyaśca yo yathā// </div>
            <div class="l">svinnātisvinnarūpāṇi tathā+atisvinnabheṣajam/ </div>
            <div class="l">asvedyāḥ svedayogyāśca svedadravyāṇi kalpanā// </div>
            <div class="l">trayodaśavidhaḥ svedo vinā daśavidho+agninā/ </div>
            <div class="l">saṃgraheṇa ca ṣaṭ svedāḥ svedādhyāye nidarśitāḥ/ </div>
            <div class="l">svedādhikāre &amp;yadvācyamuktametanmaharṣiṇā/ </div>
            <div class="l">śiṣyaistu pratipattavyamupadeṣṭā punarvasuḥ// </div>
          </div>
          <p><a name="idp1531024"><!--anchor--></a> ityagniveśakṛte tantre carakapratisaṃskṛte ślokasthāne svedādhyāyo nāma
            caturdaśo+adhyāyaḥ//14// </p>
        </div>

        <div class="teidiv1" id="div2_body.1_div1.1_div2.15"><h3><a name="body.1_div1.1_div2.15"></a>1.15.  pañcadaśo+adhyāyaḥ </h3>
          
          <p id="CS.1.15.1"><a name="CS.1.15.1"><!--anchor--></a>athāta upakalpanīyamadhyāyaṃ vyākhyāsyāmaḥ // </p>
          <p id="CS.1.15.2"><a name="CS.1.15.2"><!--anchor--></a>iti ha smāha bhagavānātreyaḥ // </p>
          <p id="CS.1.15.3"><a name="CS.1.15.3"><!--anchor--></a>iha khalu rājānāṃ ājamātramanyaṃ vā vipuladravyaṃ vamanaṃ virecanaṃ
            vā pāyayitukāmena bhiṣajā prāgevaiṣadhapānāt saṃbhārā upakalpanīyā bhavanti samyakcaiva
            hi gacchatyauṣadhe pratibhogārthāḥ, na hi sannikṛṣṭe kāle prādurbhūtāyāmāpadi sataypi
            krayākraye sukaramāṃśu saṃbharaṇamauṣadhānāṃ yathāvaditi // </p>
          <p id="CS.1.15.4"><a name="CS.1.15.4"><!--anchor--></a>evaṃvādinaṃ bhagavantamātreyamagniveśa uvāca nanu bhagavan ādāveva
            jñānavatā tathā pratividhātavyaṃ yathā prativihite sidhyedevauṣadhamekāntena
            samyakprayoganimittā hi sarvakarmaṇāṃ siddhiriṣṭā vyāpaccāsamyakprayogānimittā atha
            samyagasamyak ca samārabdhaṃ karma siddhyaṃti vyāpadyate vā+aniyamena tulyaṃ bhavati
            jñānamajñaneneti // </p>
          <p id="CS.1.15.5"><a name="CS.1.15.5"><!--anchor--></a>tamuvāca bhagavānātreyaḥ śakyaṃ tathā
            pratividhātumasmābhirasmadvidharivā+apyagniveśa yathā prativihite
            sidhyedevauṣadhamekāntena tacca prayogasauṣṭhavamupadeṣṭuṃ yathāvat nahi kaścidasti ya
            etadevamupadiṣṭamupadhārayitumutsaheta upadhārya vā tathā pratipattuṃ prayoktuṃ vā;
            sūkṣmāṇi hi doṣabheṣajadeśakālabalaśarīrāhārasātmyasattvaprakṛtivayasāmavasthānatarāṇi
            yānyanucintyamānāni vimalavipulabuddherapi buddhimākulīkuryuḥ kiṃ punaralpabuddheḥ
            tasmādubhayametadyathāvadupadekṣyāmaḥ samyakprayogaṃ cauṣadhānāṃ vyāpannānāṃ ca
            vyāpatsādhanāni siddhiṣūttarakālam // </p>
          <p id="CS.1.15.6"><a name="CS.1.15.6"><!--anchor--></a>idānīṃ tāvat saṃbhārān vividhānapi samāsenopadekṣyāmaḥ tadyathā
            dṛḍhaṃ nivātaṃ pravātaikaeśaṃ sukhapravicāramanupatyakaṃ
            dhūmātapajalarajasāmanabhigamanīyamaniṣṭhānāṃ ca śabdasparśarasarūpagandhānāṃ
            sodapānodūkhalamusalavarcaḥssthānasnānabhūmimahānasaṃ vāstuvidyākuśalaḥ praśastaṃ
            gṛhameva tāvat pūrvamupakalpayet // </p>
          <p id="CS.1.15.7"><a name="CS.1.15.7"><!--anchor--></a>tataḥ śīlaśaucācārānurāgadākṣyaprādakṣiṇyopapannānupacārakuśalān
            sarvakarmasu paryavadātān
            sūpaudanapācakasnāpakasaṃvāhakotthāpakasaṃveśakauṣadhāpeṣakāṃśca paricārakān
            sarvakarmasvapratikūlān tathā
            gītavāditrollāpakaślokagāthākhyāyiketihāsapurāṇakuśalānabhiprāyajñānanumatāṃśca
            deśakālavidaḥ pāriṣadyāṃśca tathā
            lāvakapiñjalaśaśahariṇaiṇakālapucchakamṛgamātṛkorabhrān gāṃ dogdhrīṃ śīlavatīmanāturāṃ
            jīvadvatsāṃ suprativihitatṛṇaśaraṇapānīyāṃ,
            pātryācamanīyodakoṣṭhamaṇikaghaṭapiṭharaparyogakumbhīkumbhakuṇḍaśarāvadarvīkaṭodañcanaparipacanamanthānacarmacelasūtrakārpāsorṇādīni
            ca śayanāsanādīni copanyastabhṛṅgārapratigrāaṇi suprayuktāstaraṇottarapracchadopadhānāni
            sopāśrayāṇi
            saṃveśanopaveśanasnehasvedābhyaṅgapradehapariṣekānulepanavamanavirecanāsthāpanānuvāsanaśirovirecanamūtroccārakarmaṇāmupacārasukhāni
            suprakṣālitopadhānāśca suślakṣṇasvaramadhyamā dṛṣadaḥ, śastrāṇi copakaraṇārthāni
            dhūmanetraṃ ca bastinetraṃ cottarabastikaṃca kuśahastakaṃ ca tulāṃ ca mānabhāṇḍaṃ ca
            ghṛtatailavasāmajjakṣaudraphāṇitalavaṇendhanodakamadhusīdhusurāsauvīrakatuṣodakamaireyamedakadadhidadhimaṇḍodasviddhānyāmlamūtrāṇi
            ca tathā
            śāliṣaṣṭikamudgamāṣayavatilakulatthabadaramṛdvīkākāśmaryaparūṣakābhayāmalakabibhītakāni
            nānāvidhāni ca snehasvedopakaraṇāni dravyāṇi tathaivordhvaharānulomikobhayabhāñji
            saṃgrahanīyadīpanīyapācanīyopaśamanīyavātaharādisamākhyātāni cauṣadhāni; yaccānyadapi
            kiñcidvyāpadaḥ parisaṃkhyāya pratīkārārthamupakaraṇaṃ vidyāt yaccā pratibhogārthaṃ
            tattadupakalpayet // </p>
          <p id="CS.1.15.8"><a name="CS.1.15.8"><!--anchor--></a>tatastaṃ puruṣaṃ yathoktābhyāṃ snehasvedābhyāṃ yathārhamupapādayet
            taṃ cedasminnantare mānasaḥ śarīro vā vyādhiḥ kaścittīvrataraḥ sahasā+abhyāgacchettameya
            tāvadasyopāvartayituṃ yateta tatastamupāvartya tāvantamevainaṃ kālaṃ tathāvidhenaiva
            karmaṇopācaret // </p>
          <p id="CS.1.15.9"><a name="CS.1.15.9"><!--anchor--></a>tatastaṃ puruṣaṃ snehasvedopapannamanupahatamanasamabhisamīkṣya
            sukhoṣitaṃ suprajīrṇabhaktaṃ śiraḥsnātamanuliptagātraṃ sragviṇamanupahatavastrasaṃvītaṃ
            devatāgnidvijaguruvṛddhavaidyānarcitavantamiṣṭe nakṣatratithikaraṇamuhūrte kārayitvā
            brāhmaṇān svastivācanaṃ prayuktābhirāśīrbhirabhimantritāṃ
            madhumadhukasaindhavaphāṇitopahitāṃ madanaphalakaṣāyamātrāṃ pāyayet // </p>
          <p id="CS.1.15.10"><a name="CS.1.15.10"><!--anchor--></a>madanaphalakaṣāyamātrāpramāṇaṃ tu khalu
            sarvasaṃśodhanamātrāpramāṇāni ca pratipuruṣamapekṣitavyāni bhavanti yāvaddhi yasya
            saṃśodhanaṃ pītaṃ vaikārikadoṣaharaṇāyopapadyate na cātiyogāyogāya tāvadasya
            mātrāpramāṇaṃ veditavyaṃ bhavati // </p>
          <p id="CS.1.15.11"><a name="CS.1.15.11"><!--anchor--></a>pītavantaṃ tu khalvenaṃ muhūrtamanukāṃkṣeta tasya yadā jānīyāt
            svedaprādurbhāveṇa doṣaṃ pravilayanamāpadyamānaṃ lomaharṣeṇa ca sthānebhyaḥ pracalitaṃ
            kukṣisamādhmāpanena ca kukṣimanugataṃ hṛllāsāsyasravaṇābhyāmapi cordhvamukhībhūtām
            athāsmai jānusamamasaṃabādhaṃ suprayuktāstaraṇottarapracchadopadhānaṃ
            sopāśrayamāsanamupaveṣṭuṃ prayacchet pratigrahāṃścopacārayet lālāṭapratigrahe
            pārśvopagrahaṇe nābhiprapīḍane pṛṣṭhonmardane cānapatrapaṇīyāḥ suhṛdo+anumatāḥ
            prayateran // </p>
          <p id="CS.1.15.12"><a name="CS.1.15.12"><!--anchor--></a>athainamanuśiṣyāt vivṛtoṣṭhatālukaṇṭho nātimahatā vyāyāmena
            vegānudīrṇānudīrayan kiñcidavanamya grīvāmūrdhvaśarīramupavegamapravṛttān pravartayan
            suparilikhitanakhābhyāmaṅgulibhyāmutpalakumudasaugandhikanālairvā kaṇṭhamabhispṛśan
            sukhaṃ pravartayasveti sa tathāvidhaṃ kuryāt tato+asya vegān
            pratigrahagatānavekṣetāvahitaḥ vegaviśeṣadarśanāddhi kuśalo
            yogāyogātiyogaviśeṣānupalabheta vegaviśeṣānupalabheta vegaviśeṣadarśī punaḥ kṛtyaṃ
            yathārhamavabudhyeta lakṣaṇena tasmādvegānavekṣetāvahitaḥ // </p>
          <p id="CS.1.15.13"><a name="CS.1.15.13"><!--anchor--></a>tatrāmūnyayogayogātiyogaviśeṣajñānāni bhavanti tadyathā apravṛttiḥ
            kutaścit kevalasya vā+apyauṣadhasya vibhraṃśo vibandho vegānāmayogalakṣaṇāni bhavanti
            kāle pravṛttiranatimahatī vyathā yathākramaṃ doṣaharaṇaṃ svayaṃ cāvasthānamiti
            yogalakṣaṇāni bhavanti yogena tu doṣapramāṇaviśeṣeṇa tīkṣṇamṛdumadhyavibhāgo jñeyaḥ
            yogādhikyena tu phenilaraktācandrikopagamanamityatiyogalakṣaṇāni bhavanti / </p>
          <p><a name="idp1553584"><!--anchor--></a>tatrātiyogāyoganimittānimānupadravān vidyāt ādhmānaṃ parikartikā parisrāvo
            hṛdayogasaraṇamaṅgagraho jīvādānaṃ vibhraṃśaḥ stambhaḥ klamaścetyupadravāḥ // </p>
          <p id="CS.1.15.14"><a name="CS.1.15.14"><!--anchor--></a>yogena tu khalvenaṃ charditavantamabhisamīkṣya
            suprakṣālitapāṇipādāsyaṃ muhūrtamāśvāsya snaihikavairecanikopaśamanīyānāṃ
            dhūmānāmanyatamaṃ sāmarthyataḥ pāyayitvā punarevodakamupasparśayet // </p>
          <p id="CS.1.15.15"><a name="CS.1.15.15"><!--anchor--></a>upaspṛṣṭodakaṃ cainaṃ nivātamāgāramanupraveśya saṃveśya cānuśiṣyāt
            uccairbhāsyamatyāśanamatisthānamaticaṅgkramaṇaṃ krodhaśokahimātapāvaśyāyātipravātān
            yānayānaṃ grāmyadharmamasvapanaṃ niśi divā svapnaṃ
            viruddhājīrṇāsātmyākālapramitātihīnaguruviṣamabhojanavegasandhāraṇodīraṇamiti
            bhāvānetānmanasā+apyasevamānaḥ sarvamaho gamayasvetei / </p>
          <p><a name="idp1556768"><!--anchor--></a>sa tathā kuryāt // </p>
          <p id="CS.1.15.16"><a name="CS.1.15.16"><!--anchor--></a>athainaṃ sāyāhne pare vā+ahni sukhodakapariṣiktaṃ purāṇānāṃ
            lohitaśālitaṇḍulānāṃ svavaklinnāṃ maṇḍapūrvāṃ sukhoṣṇāṃ yavāgūṃ
            pāyayedagnibalamabhisamīkṣya evaṃ dvitīye tṛtīye cānnakāle caturthe tvannakāle
            tathāvidhānāmeva śālitaṇḍulānāmutsvinnāṃ
            vilepīmuṣṇodakadvitīyāmasnehalavaṇāmalpasnehalavaṇāṃ vā bhojayet evaṃ pañcame ṣaṣṭhe
            cānnakāle saptame tvannakāle tathāvidhānāmeva śālīnāṃ dviprasṛtaṃ
            susvinnamodanamuṣṇodakānupānaṃ tanunā tanusnehalavaṇopapannena mudgayūṣeṇa bhojayet,
            evamaṣṭame navame cānnakāle daśame tvannakāle lāvakapiñjalādīnāmanyatamasya
            māṃsarasenaudakalāvaṇikena nātisāravatā bhojayedusṇodakānupānam evamekādaśe dvādaśe
            cānnakāle ata ūrdhvamannaguṇān krameṇopabhuñjānaḥ saptarātreṇa prakṛtibhojanamāgacchet
            // </p>
          <p id="CS.1.15.17"><a name="CS.1.15.17"><!--anchor--></a>athainaṃ punareva snehasvedābhyāmupapādyānupahatmanasamabhisamīkṣya
            sukhoṣitaṃ suprajīrṇabhaktaṃ kṛtahomabalimaṅgalajapaprāyaścittamiṣṭe
            tithinakṣatrakaraṇamuhūrte brāhmaṇān svasti vācayitvā trivṛtkalkamakṣamātraṃ
            yathārhāloḍanaprativinītaṃ pāyayet prasamīkṣya
            doṣabheṣajadeśakālabalaśarīrāhārasātmyasattvaprakṛtivayasāmavasthāntarāṇi vikārāṃśca
            samyak viriktaṃ cainaṃ vamanoktena dhūmavarjena vidhinopapādayedābalavarṇaprakṛtilābhāt,
            balavarṇopapannaṃ cainamanupahatamanasamabhisamīkṣya sukhoṣitaṃ suprajīrṇabhaktaṃ
            śiraḥsnātamanuliptagātraṃ sragviṇamanupahatavasgrasaṃvītamanurūpālaṅkārālaṅkṛtaṃ
            suhṛdyāṃ darśayitvā jñātīnāṃ darśayet athainaṃ kāmeṣvavasṛjet // </p>
          <p id="CS.1.15.18"><a name="CS.1.15.18"><!--anchor--></a>bhavanti cātra</p>
          <div class="lg">
            <div class="l"> anena vidhinā rājā rājamātro+athavā punaḥ / </div>
            <div class="l">yasya vā vipulaṃ dravyaṃ sa saṃśodhanamarhati // </div>
            <div class="l">daridrastvāpadaṃ prāpya prāptakālaṃ viśodhanam / </div>
            <div class="l">pibet kāmamasaṃbhṛtya saṃbhārānapi durlabhān // </div>
            <div class="l">na hi sarvamanuṣyāṇāṃ santi sarve paricchadāḥ / </div>
            <div class="l">na ca rogā na bādhante daridrānapi dāruṇāḥ // </div>
            <div class="l">yadyacchakyaṃ manuṣyeṇa kartumauṣadhamāpadi / </div>
            <div class="l">tattat sevyaṃ yathāśakti vasanānyaśanāni ca // </div>
            <div class="l">malāpahaṃ rogaharaṃ balavarṇaprasādanam / </div>
            <div class="l">pītvā saṃśodhanaṃ samyagāyuṣā yujyate ciram // </div>
            <div class="l">tatra ślokāḥ</div>
            <div class="l"> īśvarāṇāṃ vasumatāṃ vamanaṃ savirecanam / </div>
            <div class="l">saṃbhārā ye yadarthaṃ ca samānīya prayojayet // </div>
            <div class="l">yathā prayojyā mātrā yā yadayogasya lakṣaṇam / </div>
            <div class="l">yogātiyogayoryacca doṣā ye cāpyupadravāḥ // </div>
            <div class="l">yadasevyaṃ viśuddhena yaśca saṃsarjanakramaḥ / </div>
            <div class="l">tat sarvaṃ kalpanādhyāye vyājahāra punarvasuḥ // </div>
          </div>
          <p><a name="idp1575728"><!--anchor--></a> ityagniveśakṛte tantre carakapratisaṃskṛte ślokasthāne upakalpanīyo nāma
            pañcadaśo+adhyāyaḥ // </p>
        </div>

        <div class="teidiv1" id="div2_body.1_div1.1_div2.16"><h3><a name="body.1_div1.1_div2.16"></a>1.16.  ṣoḍaśo+adhyāyaḥ </h3>
          
          <p id="CS.1.16.1"><a name="CS.1.16.1"><!--anchor--></a>athātaścikitsāprābhṛtīyamadhyāyaṃ vyākhyāsyāmaḥ // </p>
          <p id="CS.1.16.2"><a name="CS.1.16.2"><!--anchor--></a>iti ha smāha bhagavānātreyaḥ // </p>
          <div class="lg">
            <div class="l">cikisāprābhṛto dhīmān śāstravān karmatatparaḥ / </div>
            <div class="l">naraṃ virecayati yaṃ sa yogāt sukhamaśnute // </div>
            <div class="l">yaṃ vaidyamānī tvavudho virecayati mānavam / </div>
            <div class="l">so+atiyogādayogācca mānavo duḥkhamaśnute // </div>
            <div class="l">daurbalyaṃ lāghavaṃ glānirvyādhīnāmaṇutā ruciḥ / </div>
            <div class="l">hṛdvarṇaśuddhiḥ kṣuttṛṣṇā kāle vegapravartanam // </div>
            <div class="l">buddhīndriyamanaḥśuddhirmārutasyānulomatā / </div>
            <div class="l">samyagviriktaliṅgāni kāyāgneścānuvartanam // </div>
            <div class="l">ṣṭhīvanaṃ hṛdayāśuddhirutkleśaḥ śleṣmapittayoḥ / </div>
            <div class="l">ādhmānamaruciśchirdiradaurbalyamalāghavam // </div>
            <div class="l">jaṅghorusadanaṃ tandrā staimityaṃ pīnasāgamaḥ / </div>
            <div class="l">lakṣaṇānyaviriktānāṃ mārutasya ca nigrahaḥ // </div>
            <div class="l">viṭpittakaphavātānāmāgatānāṃ yathākramam / </div>
            <div class="l">paraṃ sravati yadraktaṃ medomāṃsodakopamam // </div>
            <div class="l">niḥśleṣmapittamudakaṃ śoṇitaṃ kṛṣṇameva vā / </div>
            <div class="l">tṛṣyato mārutārtasya so+atiyogaḥ pramuhyataḥ // </div>
            <div class="l">vamane+atikṛte liṅgānyetānyeva bhavanti hi / </div>
            <div class="l">ūrdhvagā vātarogāśca vāggrahaścādhiko bhavet // </div>
            <div class="l">cikitsāprābhṛtaṃ tasmādupeyāccharaṇaṃ naraḥ / </div>
            <div class="l">yuñjyād ya enamatyantamāyuṣā ca sukhena ca // </div>
            <div class="l">avipāko+aruciḥ sthaulyaṃ pāṇḍutā gauravaṃ klamaḥ / </div>
            <div class="l">piḍakākoṭhakaṇḍūnāṃ saṃbhavo+aratireva ca // </div>
            <div class="l">ālasyaśramadaurbalyaṃ daurgandhyamavasādakaḥ / </div>
            <div class="l">śleṣmapittasamutkleśo nidrānāśo+atinidratā // </div>
            <div class="l">tandrā klaibyamabuddhitvamaśastasvapnadarśanam / </div>
            <div class="l">balavarṇapraṇāśaśca tṛṣyato bṛṃhaṇairapi // </div>
            <div class="l">bahudoṣasya liṅgāni tasmai saṃśodhanaṃ hitam / </div>
            <div class="l">ūrdhvaṃ caivānulomaṃ ca yathādoṣaṃ yathābalam // </div>
            <div class="l">evaṃ viśuddhakoṣṭhasya kāyāgnirabhivardhate / </div>
            <div class="l">vyādhayaścopaśāmyanti prakṛtiścānuvartate // </div>
            <div class="l">indriyāṇi manobuddhirvarṇaścāsya prasīdati / </div>
            <div class="l">balaṃ puṣṭirapatyaṃ ca vṛṣatā cāsya jāyate // </div>
            <div class="l">jarāṃ kṛcchreṇa labhate ciraṃ jīvatyanāmayaḥ / </div>
            <div class="l">tasmāt saṃśodhanaṃ kāle yuktiyuktaṃ pibennaraḥ // </div>
            <div class="l">doṣāḥ kadācit kupyanti jitā laṅghanapācanaiḥ / </div>
            <div class="l">jitāḥ saṃśodhanairye tu na teṣāṃ punarudbhavaḥ // </div>
            <div class="l">doṣāṇāṃ ca drumāṇāṃ ca mūle+anupahate sati / </div>
            <div class="l">rogāṇāṃ prasavānāṃ gatānāmāgatirdhruvā // </div>
            <div class="l">bheṣajakṣapitte pathyamāhāraireva bṛṃhaṇam / </div>
            <div class="l">ghṛtamāṃsarasakṣīrahṛdyayūṣopasaṃhitaiḥ // </div>
            <div class="l">abhyaṅgotsādanaiḥ snānairnirūhaiḥ sānuvāsanaiḥ / </div>
            <div class="l">tathā sa labhate śarma yujyate cāyuṣā ciram // </div>
            <div class="l">atiyogānubaddhānāṃ sarpiḥpānaṃ praśasyate / </div>
            <div class="l">tailaṃ madhurakaiḥ siddhamathavā+apyanuvāsanam // </div>
            <div class="l">yasya tvayogastaṃ snigdhaṃ punaḥ saṃśodhayennaram / </div>
            <div class="l">mātrākālabalāpekṣī smaran pūrvamanukramam // </div>
            <div class="l">snehane svedane śuddhau rogāḥ saṃsarjane ca ye / </div>
            <div class="l">jāyante+amārgavihite teṣāṃ siddhiṣu sādhanam // </div>
            <div class="l">jāyante hetuvaiṣamyādviṣamā dehadhātavaḥ / </div>
            <div class="l">hetusāmyāt samāsteṣāṃ svabhāvoparamaḥ sadā // </div>
            <div class="l">pravṛttiheturbhāvānāṃ na nirodhe+asti kāraṇam / </div>
            <div class="l">kecittatrāpi manyante hetuṃ hetoravartanam // </div>
            <div class="l">evamuktārthamācāryamagniveśo+abhyabhāṣata / </div>
            <div class="l">svabhāvoparame karma cikitsārpābhṛtasya kim // </div>
            <div class="l">bheṣajairviṣamān dhātūn kān samīkurute bhiṣak / </div>
            <div class="l">kā vā cikitsā bhagavan kimarthaṃ vā prayujyate // </div>
            <div class="l">ticchiṣyavacanaṃ śrutvā vyājahāra punarvasuḥ / </div>
            <div class="l">śrūyatāmatra yā somya yuktirdṛṣṭā maharṣibhiḥ // </div>
            <div class="l">na nāśakāraṇābhāvādbhāvānāṃ nāśakāraṇam / </div>
            <div class="l">jñāyate nityagasyeva kālasyātyayakāraṇam // </div>
            <div class="l">śīghragatvādyathā bhūtastathā bhāvo vipadyate / </div>
            <div class="l">nirodhe kāraṇaṃ tasya nāsti naivānyathākriyā // </div>
            <div class="l">yābhiḥ kriyābhirjāyante śarīre dhātavaḥ samāḥ / </div>
            <div class="l">sā cikitsā vikārāṇāṃ karma tadbhiṣajāṃ smṛtam // </div>
            <div class="l">kathaṃ śarīre dhātūnāṃ vaiṣamyaṃ na bhavediti / </div>
            <div class="l">samānāṃ cānubandhaḥ syādityarthaṃ kriyate kriyā // </div>
            <div class="l">tyāgādviṣamahetūnāṃ samānāṃ copasevanāt / </div>
            <div class="l">viṣamā nānubadhnanti jāyante dhātavaḥ samāḥ // </div>
            <div class="l">samaistu hetubhiryasmāddhātun saṃjanayet samān / </div>
            <div class="l">cikitsāprābhṛtastasmāddātā dehasukhāyuṣām // </div>
            <div class="l">dharmasyārthasya kāmasya nṛlokasyobhayasya ca / </div>
            <div class="l">dātā saṃpadyate vaidyo dānāddehasukhāyuṣām // </div>
            <div class="l">tatra ślokāḥ</div>
            <div class="l"> cikitsāprābhṛtaguṇo doṣo yaścetarāśrayaḥ / </div>
            <div class="l">yogāyogātiyogānāṃ lakṣaṇaṃ śuddhisaṃśrayam // </div>
            <div class="l">bahudoṣasya liṅgāni saṃśodhanaguṇāśca ye / </div>
            <div class="l">cikitsāsūtramātraṃ ca siddhivyāpatisaṃśrayam // </div>
            <div class="l">yā ca yuktiścikitsāyāṃ yaṃ cārthaṃ kurute bhiṣak / </div>
            <div class="l">cikitsāprābhṛte+adhyāye tat sarvamavadanmuniḥ // </div>
          </div>
          <p><a name="idp1637840"><!--anchor--></a> ityagniveśakṛte tantre carakapratisaṃskṛte ślokasthāne cikitsāprābhṛtīyo nāma ṣoḍaśo
            dhyāyaḥ // </p>
          <p><a name="idp1638512"><!--anchor--></a>samāptaḥ kalpanācatuṣkaḥ//4// </p>
        </div>

        <div class="teidiv1" id="div2_body.1_div1.1_div2.17"><h3><a name="body.1_div1.1_div2.17"></a>1.17.  saptadaśo+adhyāyaḥ/</h3>
          
          <p id="CS.1.17.1"><a name="CS.1.17.1"><!--anchor--></a>athātaḥ kiyantaḥśirasīyamadhyāyaṃ vyākhyāsyāmaḥ // </p>
          <p id="CS.1.17.2"><a name="CS.1.17.2"><!--anchor--></a>iti ha smāha bhagavānātreyaḥ // </p>
          <div class="lg">
            <div class="l">kiyantaḥ śirasi proktā rogā hṛdi ca dehinām / </div>
            <div class="l">kati cāpyanilādīnāṃ rogā mānavikalpajāḥ // </div>
            <div class="l">kṣayāḥ kati samākhyātāḥ piḍakāḥ kati cānaga / </div>
            <div class="l">gatiḥ katividhā coktā doṣāṇāṃ doṣasūdana // </div>
            <div class="l">hutāśaveśasya vacastacchrutvā gururabravīt / </div>
            <div class="l">pṛṣṭavānasi yat saumya tanme śṛṇu savistaram // </div>
            <div class="l">ḍrṣṭāḥ pañca śirorogāḥ pañcaiva hṛdayāmayāḥ / </div>
            <div class="l">vyādhīnāṃ dvyadhikā ṣaṣṭirdoṣamānavikalpajā // </div>
            <div class="l">daśāṣṭau ca kṣayāḥ sapta piḍakā mādhumehikāḥ / </div>
            <div class="l">doṣāṇāṃ trividhā coktā gatirvistarataḥ śṛṇu // </div>
            <div class="l">saṃdhāraṇāddivāsvapnādrātrau jāgaraṇānmadāt / </div>
            <div class="l">uccairbhāṣyādavaśyāyāt prāgvātādatimaithunāt // </div>
            <div class="l">gandhādasātmyādāghrātādrajodhūmahimātapāt / </div>
            <div class="l">gurvamlaharitādānādati śītāmbusevanāt // </div>
            <div class="l">śiro+abhighātādduṣṭāmādrodanādvāṣpanigrahāt / </div>
            <div class="l">meghāgamānmanastāpāddeśakālaviparyayāt // </div>
            <div class="l">vātādayaḥ prakupyanti śirasyasraṃ ca duṣyati / </div>
            <div class="l">tataḥ śirasi jāyante rogā vividhalakṣaṇāḥ // </div>
            <div class="l">prāṇāḥ prāṇabhṛtāṃ yatra śritāḥ sarvendriyāṇi ca / </div>
            <div class="l">yaduttamāṅgamaṅgānāṃ śirastadabhidhīyate // </div>
            <div class="l">ardhāvabhedako vā syāt sarvaṃ vā rujyate śiraḥ / </div>
            <div class="l">pratiśyāmukhanāsākṣikarṇarogaśirobhramāḥ // </div>
            <div class="l">arditaṃ śirasaḥ kampo galamanyāhanugrahaḥ / </div>
            <div class="l">vividhāścāpare rogā vātādikrimisaṃbhavāḥ // </div>
            <div class="l">pṛthagdiṣṭāstu ye pañca saṃgrahe paramarṣibhiḥ / </div>
            <div class="l">śirogadāṃstāṅchṛṇu me yathāsvairhetulakṣaṇaiḥ // </div>
            <div class="l">uccairbhāṣyātibhāṣyābhyāṃ tīkṣṇapānāt prajāgarāt / </div>
            <div class="l">śītamārutasaṃsparśādvyavāyādveganigrahāt // </div>
            <div class="l">upavāsādabhīghātādvirekādvamanādati / </div>
            <div class="l">bāṣpaśokabhayatrāsādbhāramārgātikarśanāt // </div>
            <div class="l">śirogatāḥ sirā vṛddho vāyurāviśya kupyati / </div>
            <div class="l">tataḥ śūlaṃ mahattasya vātāt samupajāyate // </div>
            <div class="l">nistudyete bhṛśaṃ śaṅkhau ghāṭā saṃbhidyate tathā / </div>
            <div class="l">sabhrūmadhyaṃ lalāṭaṃ ca tapatīvātivedanam // </div>
            <div class="l">vadhyete svanataḥ śrotre niṣkṛṣyete ivākṣiṇī / </div>
            <div class="l">ghūrṇatīva śiraḥ sarvaṃ saṃdhibhya iva mucyate // </div>
            <div class="l">sphuratyati sirājālaṃ stabhyate ca śirodharā / </div>
            <div class="l">snigdhoṣṇamupaśete ca śiroroge+anilātmake // </div>
            <div class="l">kaṭvamlalavaṇakṣāramadyakrodhātapānalaiḥ / </div>
            <div class="l">pittaṃ śirasi saṃduṣṭaṃ śirorogāya kalpate // </div>
            <div class="l">dahyate rujyate tena śiraḥ śītaṃ suṣūyate / </div>
            <div class="l">dahyate cakṣuṣī tṛṣṇā bhramaḥ svedaśca jāyate // </div>
            <div class="l">āsyāsukhaiḥ svapnasukhairgurusnigdhātibhojanaiḥ / </div>
            <div class="l">ślṣmā śirasi saṃduṣṭaḥ śirorogāya kalpate // </div>
            <div class="l">śiro mandarūjaṃ tena suptaṃ stimitabhārikam / </div>
            <div class="l">bhavatyutpadyate tandrā tathā+ālasyamarocakaḥ // </div>
            <div class="l">vātācchūlaṃ bhramaḥ kampaḥ pittāddāho madastṛṣā / </div>
            <div class="l">kaphādgurutvaṃ tandrā ca śiroroge tridoṣaje // </div>
            <div class="l">tilakṣīraguḍājīrṇapūtisaṅkīrṇabhojanāt / </div>
            <div class="l">kledo+asṛkkaphamāṃsānāṃ doṣalasyopajāyate // </div>
            <div class="l">tataḥ śirasi saṃkledāt krimayaḥ pāpakarmaṇaḥ / </div>
            <div class="l">janayanti śirorogaṃ jāta bībhatsalakṣaṇam // </div>
            <div class="l"> vyadhacchedarujākaṇḍūśophadaurgatyaduḥkhitam / </div>
            <div class="l">krimirogāturaṃ vidyāt krimīṇāṃ darśanena ca // </div>
            <div class="l">śokopavāsavyāyāmarūkṣaśuṣkālpabhojanaiḥ / </div>
            <div class="l">vāyurāviśya hṛdayaṃ janayatyuttamāṃ rujam // </div>
            <div class="l">vepathurveṣṭanaṃ stambhaḥ pramohaḥ śūnyatā daraḥ / </div>
            <div class="l">hṛdi vātāture rūpaṃ jīrṇe cātyarthavedanā // </div>
            <div class="l">uṣṇāmlalavaṇakṣārakaṭukājīrṇabhojanaiḥ / </div>
            <div class="l">madyakrodhātapaiścāśu hṛdi pittaṃ prakupyati // </div>
            <div class="l">hṛddāhastiktatā vaktre tiktāmlodgiraṇaṃ klamaḥ / </div>
            <div class="l">tṛṣṇā mūrcchā bhramaḥ svedaḥ pittahṛdrogakāraṇam // </div>
            <div class="l">atyādānaṃ gurusnigdhamacintanamaceṣṭanam / </div>
            <div class="l">nidrāsukhaṃ cābhyadhikaṃ kaphahṛdrogakāraṇam // </div>
            <div class="l">hṛdayaṃ kaphahdroge suptaṃ stimitabhārikam / </div>
            <div class="l">tandrāruciparītasya bhavatyaśmāvṛtaṃ yathā // </div>
            <div class="l">hetulakṣaṇasaṃsargāducyate sānnipātikaḥ / </div>
            <div class="l"> (hṛdrogaḥ kaṣṭadaḥkaṣṭasādhya ukto maharṣibhiḥ //)</div>
            <div class="l"> tridoṣaje tu hṛdroge yo durātmā niṣevate // </div>
            <div class="l">tilakṣīraguḍādīni granthistasyopajāyate / </div>
            <div class="l">marmaikadeśe saṃkledaṃ rasaścāsyopagacchati // </div>
            <div class="l">saṃkledāt krimayaścāsya bhavantyupahatātmanaḥ / </div>
            <div class="l">marmaikadeśe te jātāḥ sarpanto bhakṣayanti ca // </div>
            <div class="l">tudyamānaṃ sa hṛdayaṃ sūcībhiriva manyate / </div>
            <div class="l">chidyamānaṃ yathā śastrairjātakaṇḍūṃ mahārujam // </div>
            <div class="l">hṛdrogaṃ krimijaṃ tvetairliṅgairbuddhvā sudāruṇam / </div>
            <div class="l">tvareta jetuṃ taṃ vidvān vikāraṃ śīghrakāriṇam // </div>
            <div class="l">dvyulbaṇaikolbaṇaiḥ ṣaṭ syurhīnamadhyādhikaiśca ṣaṭ / </div>
            <div class="l">samaiścaiko vikārāste sannipātāstrayodaśa // </div>
            <div class="l">saṃsarge nava ṣaṭ tebhya ekavṛddhyā samaistrayaḥ / </div>
            <div class="l">pṛthak trayaśca tairvṛddhairvyādhayaḥ pañcaviṃśatiḥ // </div>
            <div class="l">yathā vṛddhaistathā kṣīṇairdoṣaiḥ syuḥ pañcaviṃśatiḥ / </div>
            <div class="l">vṛddhikṣayakṛtaścānyo vikalpa upadekṣyate // </div>
            <div class="l">vṛddhirekasya samatā caikasyaikasya saṃkṣayaḥ / </div>
            <div class="l">dvandvavṛddhiḥ kṣayaścaikasyaikavṛddhirdvayoḥ kṣayaḥ // </div>
            <div class="l">prakṛtisthaṃ yadā pittaṃ mārutaḥ śleṣmaṇaḥ kṣaye / </div>
            <div class="l">sthānādādāya gātreṣu yatra yatra visarpati // </div>
            <div class="l">tadā bhedaśca dāhaśca tatra tatrānavasthitaḥ / </div>
            <div class="l">gātradeśe bhavatyasya śramo daurbalyameva ca // </div>
            <div class="l">prakṛtisthaṃ kaphaṃ vāyuḥ kṣīṇe pitte yadā balī / </div>
            <div class="l">karṣet kuryāttadā śūlaṃ saśaityastambhagauravam // </div>
            <div class="l">yada+anilaṃ prakṛtigaṃ pittaṃ kaphaparikṣaye / </div>
            <div class="l">saṃruṇaddhi tadā dāhā śūlaṃ cāsyopajāyate // </div>
            <div class="l">śleṣmāṇaṃ hi samaṃ pittaṃ yadā vātaparikṣaye / </div>
            <div class="l">sannirundhyāttadā kuryāt satandrāgauravaṃ jvaram // </div>
            <div class="l">pravṛddho hi yadā śleṣmā pitte kṣīṇe samīraṇam / </div>
            <div class="l">rundhyāttadā prakurvīta śītakaṃ gauravaṃ rujam // </div>
            <div class="l">samīraṇe parikṣīṇe kaphaḥ pittaṃ samatvagam / </div>
            <div class="l">kurvīta sannirundhāno mṛdvagnitvaṃ śirograham // </div>
            <div class="l">nidrāṃ tandrām pralāpaṃ ca hṛdrogaṃ gātragauravam / </div>
            <div class="l">nakhādīnāṃ ca pītatvaṃ ṣṭhīvanaṃ kaphapittayoḥ // </div>
            <div class="l">hīnavātasya tu śleṣmā pittena sahitaścaran / </div>
            <div class="l">karotyarocakāpākau sadanaṃ gauravaṃ tathā // </div>
            <div class="l">hṛllāsamāsyasravaṇaṃ pāṇḍutāṃ dūyanaṃ madam / </div>
            <div class="l">virekasya ca vaiṣamyaṃ vaiṣamyamanalasya ca // </div>
            <div class="l">hīnapittasya tu śleṣmā mārutenopasaṃhitaḥ / </div>
            <div class="l">stambhaṃ śaityaṃ ca todaṃ ca janayatyanavasthitam // </div>
            <div class="l">gauravaṃ mṛdutāmagnerbhaktāśraddhāṃ pravepanam / </div>
            <div class="l">nakhādīnāṃ ca śuklatvaṃ gātrapāruṣyameva ca // </div>
            <div class="l">mārutastu kaphe hīne pittaṃ ca kupitaṃ dvayam / </div>
            <div class="l">karoti yāni liṅgāni śṛṇu tāni samāsataḥ // </div>
            <div class="l">bhramamudveṣṭanaṃ todaṃ dāhaṃ sphuṭanavepane / </div>
            <div class="l">aṅgamardaṃ parīśoṣaṃ dūyanaṃ dhūpanaṃ tathā // </div>
            <div class="l">vātapittakṣaye śleṣmā srotāṃsyapidadhadbhṛśam / </div>
            <div class="l">ceṣṭāpraṇāśaṃ mūrcchāṃ ca vāksaṅgaṃ ca karoti hi // </div>
            <div class="l">vātaśleṣmakṣaye pittaṃ dehaujaḥ sraṃsayaccaret / </div>
            <div class="l">glānimindriyadaurbalyaṃ tṛṣṇāṃ mūrcchāṃ kriyākṣayam // </div>
            <div class="l">pittaśelṣmakṣaye vāyurmarmāṇyatinipīḍayan / </div>
            <div class="l">praṇāśayati saṃjñāṃ ca vepayatyathavā naram // </div>
            <div class="l">doṣāḥ pravṛddhāḥ svaṃ liṅgaṃ darśayanti yathābalam / </div>
            <div class="l">kṣīṇā jahati liṅgaṃ svaṃ samāḥ svaṃ karma kurvate // </div>
            <div class="l">vātādīnāṃ rasādīnāṃ malānāmojasastathā / </div>
            <div class="l">kṣayāstatrānilādīnāmuktaṃ saṃkṣīṇalakṣaṇam // </div>
            <div class="l">ghaṭṭate sahate śabdaṃ noccairdravati śūlyate / </div>
            <div class="l">hṛdayaṃ tāmyati svalpaceṣṭasyāpi rasakṣaye // </div>
            <div class="l">puruṣā sphuṭitā mlānā tvagrūkṣā raktasaṃkṣaye / </div>
            <div class="l">māṃsakṣaye viśeṣeṇa sphiggrīvodaraśuṣkatā // </div>
            <div class="l">sandhīnāṃ sphuṭanaṃ glānirakṣṇorāyāsa eva ca / </div>
            <div class="l">lakṣaṇaṃ medasi kṣīṇe tanutvaṃ codarasya ca // </div>
            <div class="l">keśalomanakhaśmaśrudvijaprapatanaṃ śramaḥ / </div>
            <div class="l">jñeyamasthikṣaye liṅgaṃ sandhiśaithilyameva ca // </div>
            <div class="l">śīryanta iva cāsthīni durbalāni laghūni ca / </div>
            <div class="l">pratataṃ vātarogīṇi kṣīṇe majjani dehinām // </div>
            <div class="l">daurbalyaṃ mukhaśoṣaśca pāṇḍutvaṃ sadanaṃ śramaḥ / </div>
            <div class="l">klaibyaṃ śukrāvisargaśca kṣīṇaśukrasya lakṣaṇam // </div>
            <div class="l">kṣīṇe śakṛti cāntrāṇi pīḍayanniva mārutah / </div>
            <div class="l">rūkṣasyonnamayan kukṣīṃ tiryagūrdhvaṃ ca gacchati // </div>
            <div class="l">mūtrakṣaye mūtrakṛchraṃ mūtravaivarṇyameva ca / </div>
            <div class="l">pīāsā bādhate cāsya mukhaṃ ca pariśuṣyati // </div>
            <div class="l">malāyanāni cānyāni śūnyāni ca laghūni ca / </div>
            <div class="l">viśuṣkāṇi ca lakṣyante yathāsvaṃ malasaṃkṣaye // </div>
            <div class="l">bibheti durbalo+abhīkṣṇaṃ dhyāyati vyathitendriyaḥ / </div>
            <div class="l">duśchāyo durmanā rūkṣaḥ kṣāmaścaivaujasaḥ kṣaye // </div>
            <div class="l">hṛdi tiṣṭhati yacchuddhaṃ raktamīṣatsapītakam / </div>
            <div class="l">ojaḥ śarīre saṃkhyātaṃ tannāśānnā vinaśyati // </div>
            <div class="l">prathamaṃ jāyate hyojaḥ śarīre+asmiñcharīriṇām / </div>
            <div class="l">sarpirvarṇaṃ madhurasaṃ lājagandhi prajāyate // </div>
            <div class="l">(bhramaraiḥ phalapuṣpebhyo yathā sdaṃbhiryate madhu /) </div>
            <div class="l">(tadvadojaḥ svakarmabhyo guṇaiḥ saṃbhriyate nṛṇām //) </div>
            <div class="l"> vyāyāmo+anaśanaṃ cintā rūkṣālpapramitāśanam / </div>
            <div class="l">vātātapau bhayaṃ śoko rūkṣapānaṃ prajāgaraḥ // </div>
            <div class="l">kaphaśoṇitaśukrāṇāṃ malānāṃ cātivartanam / </div>
            <div class="l">kālo bhūtopaghātaśca jñātavyāḥ kṣayahetavaḥ // </div>
            <div class="l">gurusnigdhāmlalavaṇānyatimātraṃ samaśnatām / </div>
            <div class="l">navamannaṃ ca pānaṃ ca nidrāmāsyāsukhāni ca // </div>
            <div class="l">tyaktavyāyāmacintānāṃ saṃśodhanamakurvatām/ </div>
            <div class="l">śleṣmā pittaṃ ca medaśca māṃsaṃ cātipravardhate// </div>
            <div class="l">&amp;tairāvṛtagatirvāyuroja ādāya gacchati/ </div>
            <div class="l">yadā bastiṃ tadā kṛcchro madhumehaḥ pravartate// </div>
            <div class="l">sa mārutasya pittasya kaphasya ca muhurmuhuḥ/ </div>
            <div class="l">darśayatyākṛtiṃ gatvā kṣayamāpyāyate punaḥ/ </div>
            <div class="l">upekṣayā+asya &amp;jāyante piḍakāḥ sapta dāruṇāḥ/ </div>
            <div class="l">māṃsaleṣvavakāśeṣu marmasvapi ca saṃdhiṣu// </div>
            <div class="l">śarāvikā kacchapikā jālinī sarṣapī tathā/ </div>
            <div class="l">alajī vinatākhyā ca vidradhī ceti saptamī// </div>
            <div class="l">antonnatā madhyanimnā śyāvā kledaruganvitā/ </div>
            <div class="l">śarāvikā syāt piḍakā śarāvākṛtisaṃsthitā// </div>
            <div class="l">avagāḍhārtinistodā mahāvāstuparigrahā/ </div>
            <div class="l">ślakṣṇā kacchapapṛṣṭhābhā piḍakā kacchapī matā// </div>
            <div class="l">stabdhā sirājālavatī snigdhāsrāvā mahāśayā/ </div>
            <div class="l">rujānistodabahulā sūkṣmacchidrā ca jālinī// </div>
            <div class="l">piḍakā nātimahatīkṣiprapākā mahārujā/ </div>
            <div class="l">sarṣapī sarṣapābhābhiḥ piḍakābhiścitā bhavet// </div>
            <div class="l">dahati tvacamutthāne tṛṣṇāmohajvarapradā/ </div>
            <div class="l">visarpatyaniśaṃ duḥkhāddahatyagnirivālajī// </div>
            <div class="l">avagāḍharujākledā pṛṣṭhe vā+apyudare+api vā/ </div>
            <div class="l">mahatī vinatā nīlā piḍakā vinatā matā// </div>
            <div class="l">vidradhiṃ dvividhāmāhurbāhyāmābhyantarīṃ tathā/ </div>
            <div class="l">bāhyā tvaksnāyumāṃsotthā kaṇḍarābhā mahārujā// </div>
            <div class="l">śītakānnavidāhyuṣṇarūkṣaśuṣkātibhojanāt/ </div>
            <div class="l"> viruddhājīrṇasaṃkliṣṭaviṣamāsātmyabhojanāt// </div>
            <div class="l"> vyāpannabahumadyatvādvegasaṃdhāraṇācchramāt/ </div>
            <div class="l">jihmavyāyāmaśayanādatibhārādhvamaithunāt// </div>
            <div class="l">antaḥśarīre māṃsāsṛgāviśanti&amp; yadā malāḥ/ </div>
            <div class="l">tadā saṃjāyate granthirgambhīrasthaḥ sudāruṇaḥ// </div>
            <div class="l">hṛdaye klomni yakṛti plīhni kukṣau ca vṛkkayoḥ/ </div>
            <div class="l">nābhyāṃ vaṃkṣaṇayorvā+api bastau vā tīvravedanaḥ// </div>
            <div class="l">duṣṭaraktātimātratvāt sa vai śīghraṃ vidahyate/ </div>
            <div class="l">tataḥ śīghravidāhitvādvidradhītyabhidhīyate// </div>
            <div class="l"> vyadhacchedabhramānāhaśabdasphuraṇasarpaṇaiḥ/ </div>
            <div class="l">vātikīṃ, paittikīṃ tṛṣṇādāhamohamadajvaraiḥ// </div>
            <div class="l">jṛmbhotkleśārucistambhaśītakaiḥ ślaiṣmikīṃ viduḥ/ </div>
            <div class="l">sarvāsu &amp;ca mahacchūlaṃ vidradhīṣūpajāyate// </div>
            <div class="l">&amp;śastrāstrairbhidyata iva colmukairiva dahyate/ </div>
            <div class="l">vidradhī vyamlatā yātā vṛścikairiva daśyate// </div>
            <div class="l">tanu rūkṣāruṇaṃ śyāvaṃ phenilaṃ vātavidradhī/ </div>
            <div class="l">tilamāṣakulatthodasannibhaṃ pittavidradhī// </div>
            <div class="l">ślaiṣmikī sravati śvetaṃ picchilaṃ bahalaṃ bahu/ </div>
            <div class="l">lakṣaṇaṃ sarvamevaitadbhajate sānnipātikī// </div>
          </div>
          <p id="CS.1.17.101"><a name="CS.1.17.101"><!--anchor--></a>athāsāṃ vidradhīnāṃ sādhyāsādhyatvaviśeṣajñānārthaṃ sthānakṛtaṃ
            liṅgaviśeṣamupadekṣyāmaḥ --- tatra pradhānamarmajāyāṃ vidradhyāṃ
            hṛdghaṭṭanatamakapramohakāsaśvāsāḥ, klomajāyāṃ pipāsāmukhaśoṣagalagrahāḥ, yakṛjjāyāṃ
            śvāsaḥ, plīhajāyāmucchvāsoparodhaḥ, kukṣijāyāṃ kukṣipārśvāntarāṃsaśūlaṃ, vṛkkajāyāṃ
            pṛṣṭhakaṭigrahaḥ, nābhijāyāṃ hikkā, vaṃkṣaṇajāyāṃ sakthisādaḥ, bastijāyāṃ
            &amp;kṛcchrapūtimūtravarcastvaṃ ceti// </p>
          <p id="CS.1.17.102"><a name="CS.1.17.102"><!--anchor--></a>pakvaprabhinnāsūrdhvajāsu mukhāt srāvaḥ sravati, adhojāsu gudāt,
            ubhayatastu nābhijāsu// </p>
          <p id="CS.1.17.103"><a name="CS.1.17.103"><!--anchor--></a>āsāṃ hṛnnābhibastijāḥ paripakvāḥ sānnipātikī ca maraṇāya; śeṣāḥ
            punaḥ kuśalamāśupratikāriṇaṃ cikitsakamāsādyopaśāmyanti/ </p>
          <p><a name="idp1825552"><!--anchor--></a>tasmādacirotthitāṃ vidradhīṃ śastrasarpavidyudagnitulyāṃ snehavirecanairāśvevopakramet
            sarvaśo gulmavacceti// </p>
          <p id="CS.1.17.104"><a name="CS.1.17.104"><!--anchor--></a>bhavanti cātra</p>
          <div class="lg">
            <div class="l"> vinā pramehamapyetā jāyante duṣṭamedasaḥ / </div>
            <div class="l">tāvaccaitā na lakṣyante yāvadvāstuparigrahaḥ // </div>
            <div class="l">śarāvikā kacchapikā jālinī ceti duḥsahāḥ / </div>
            <div class="l">jāyante tā hyatibalāḥ prabhūtaśleṣmamedasaḥ // </div>
            <div class="l">sarṣapī cālajī caiva vinatā vidradhī ca yāḥ / </div>
            <div class="l">sādhyāḥ pittolbaṇāstāstu saṃbhavantyalpamedasaḥ // </div>
            <div class="l">marmasvaṃse gude pāṇyoḥ stane sandhiṣu pādayoḥ / </div>
            <div class="l">jāyante yasya piḍakāḥ a pramehī na jīvati // </div>
            <div class="l">tathā+anyāḥ piḍakāḥ santi raktapītāsitāruṇāḥ / </div>
            <div class="l">pāṇḍurāḥ pāṇḍuvarṇāśca bhasmābhā mecakaprabhāḥ // </div>
            <div class="l">mṛdvyaśca kaṭhināścānyāḥ sthūlāḥ sūkṣmāstathā+aparāḥ / </div>
            <div class="l">mandavegā mahāvegāḥ svalpaśūlā mahārujaḥ // </div>
            <div class="l">tā buddhvā mārutādīnāṃ yathāsvairhetulakṣaṇaiḥ / </div>
            <div class="l">brūyādupacareccāśu prāgupadravadarśanāt // </div>
            <div class="l">tṛṭśvāsamāṃsasaṃkothamohahikkāmadajvarāḥ / </div>
            <div class="l">vīsarpamarmasaṃrodhāḥ piḍakānāmupadravāḥ // </div>
            <div class="l">kṣayaḥ sthānaṃ ca vṛddhiśca doṣāṇāṃ trividhā gatiḥ / </div>
            <div class="l">ūrdhvaṃ cādhaśca tiryakca vijñeyā trividhā+aparā // </div>
            <div class="l">trividhā cāparā koṣṭhaśākhāmarmāsthisandhiṣu / </div>
            <div class="l">ityuktā vidhibhedena doṣāṇāṃ trividhā gatiḥ // </div>
            <div class="l">cayaprakopapraśamāḥ pittādīnāṃ yathākramam / </div>
            <div class="l">bhavantyekaikaśaḥṣaṭsu kāleṣvabhrāgamādiṣu // </div>
            <div class="l">gatiḥ kālakṛtā caiṣā cayādyā punarucyate / </div>
            <div class="l">gatiśca dvividhā dṛṣṭā prākṛtī vaikṛtī ca yā // </div>
            <div class="l">pittādevoṣmaṇaḥ paktirnarāṇāmupajāyate / </div>
            <div class="l">tacca pittaṃ prakupitaṃ vikārān kurute bahūn // </div>
            <div class="l">prākṛtastu balaṃ śleṣmā vikṛto mala ucyate / </div>
            <div class="l">sa caivaujaḥ smṛtaḥ kāye sa ca pāpmopadiśyate // </div>
            <div class="l">sarvā hi ceṣṭā vātena sa prāṇaḥ prāṇināṃ smṛtaḥ / </div>
            <div class="l">tenaiva rogā jāyante tena caivoparudhyate // </div>
            <div class="l">nityaṃ sannihitāmitraṃ samīkṣyātmānamātmavān / </div>
            <div class="l">nityaṃ yuktaḥ paricaredicchannāyuranitvaram // </div>
            <div class="l">tatra ślokau</div>
            <div class="l"> śirorogāḥ sahṛdrogā rogā mānavikalpajāḥ / </div>
            <div class="l">kṣayāḥ sapiḍakāścoktā doṣāṇāṃ gatireva ca // </div>
            <div class="l">kiyantaḥśirasīye+asminnadhyāye tattvadarśinā / </div>
            <div class="l">jñānārthaṃ bhiṣajā prajānāṃ ca hitaiṣiṇā // </div>
          </div>
          <p><a name="idp1861808"><!--anchor--></a> ityagniveśakṛte tantre carakapratisaṃskṛte ślokasthāne kiyantaḥśirasīyo nāma
            saptadaśo+adhyāyaḥ // </p>
        </div>


        <div class="teidiv1" id="div2_body.1_div1.1_div2.18"><h3><a name="body.1_div1.1_div2.18"></a>1.18.  aṣṭādaśo+adhyāyaḥ/</h3>
          
          <p id="CS.1.18.1"><a name="CS.1.18.1"><!--anchor--></a>athātastriśothīyamadhyāyaṃ vyākhyāsyāmaḥ // </p>
          <p id="CS.1.18.2"><a name="CS.1.18.2"><!--anchor--></a>iti ha smāha bhagavānātreyaḥ // </p>
          <p id="CS.1.18.3"><a name="CS.1.18.3"><!--anchor--></a>trayaḥ śothā bhavanti vātapittaśleṣmanimittāḥ te punardvividhā
            nijāgantubhedena // </p>
          <p id="CS.1.18.4"><a name="CS.1.18.4"><!--anchor--></a>
            tatrāgantavaśchedanabhedanakṣaṇanabhañjanapicchanotpeṣaṇaprahāravadhabandhanaveṣṭanavyadhanapīḍanādibhirvā
            bhallātakapuṣpaphalarasātmaguptāśūkakrimiśūkāhitapatralatāgulmasaṃsparśanairvā
            svedanaparisarpaṇāvamūtraṇairvā viṣiṇāṃ saviṣaprāṇisaṃṣṭrādantaviṣāṇanakhanipātairvā
            sāgaraviṣavātahimadahanasaṃsparśanairvā śothāḥ samupajāyante // </p>
          <p id="CS.1.18.5"><a name="CS.1.18.5"><!--anchor--></a>te punaryathāsvaṃ hetuvyañjnairādāvupalabhyante
            nijavyañjanaikadeśaviparītaiḥ
            bandhamantrāgadapralepapratāpanirvāpaṇādibhiścopakramairupakramyamāṇāḥ
            praśāntimāpadyante // </p>
          <p id="CS.1.18.6"><a name="CS.1.18.6"><!--anchor--></a>nijāḥ punaḥ
            snehasvedavamanavirecanāsthāpanānuvāsanaśirovirecanānāmayathāvatprayogānmithyāsaṃsarjanādvā
            chardyalasakavisūcikāśvāsakāsātisāraśoṣapāṇḍurogodarajvarapradarabhagandarārśovikārātikarśanairvā
            kuṣṭhakaṇḍūpiḍakādibhirvā chardikṣavathūdgāraśukravātamūtrapurīṣavegadhāraṇairvā
            karmarogopavāsādhvakarśitasya vā
            sahasā+atigurvamlalavaṇapiṣṭānnaphalaśākarāgadadhiharitakamadyamandakavirūḍhanavaśūkaśamīdhānyānūpaudakapiśitopayogānmṛtpaṇkaloṣṭabhakṣaṇāllavaṇātibhakṣaṇādgarbhasāpīḍanādāmagarbhaprapatanāt
            prajātānāṃ ca mithyopacārādudīrṇadoṣatvācca śophāḥ prādurbhavanti ityuktaḥ sāmānyo hetuḥ
            // </p>
          
          <p id="CS.1.18.7.-1"><a name="CS.1.18.7.-1"><!--anchor--></a>ayaṃ tvatra
            viśeṣaḥ+asītarūkṣalaghuviśadaśramopavāsātikarśanakṣapaṇādibhirvāyuḥ
            prakupitastvaṅmāṃsaśoṇitādīnyabhibhūya śophaṃ janayati sa kṣiprotthānapraśamo bhavati
            tathā śyāmāruṇavarṇaḥ prakṛtivaṛno vā calaḥ spandanaḥ kharaparuṣabhinnatvagromā chidyata
            iva bhidyata iva pīḍyata iva sūcībhiriva tudyata iva pipīlikābhiriva saṃsṛpyate
            sarṣapakalkāvalipta iva cimicimāyate saṃkucyata āyamyata iveti vātaśothaḥ ; </p>
          <p id="CS.1.18.7-2"><a name="CS.1.18.7-2"><!--anchor--></a> uṣṇatīkṣṇakaṭukakṣāralavaṇāmlājīrṇabhojanairagnyātapapratāpaiśca
            pittaṃ prakupitaṃ tvaṅmāṃsaśoṇitānyabhihbūya śothaṃ janayati sa kṣiprotthānapraśamo
            bhavati kṛṣṇapītanīlatāmrāvabhāsa uṣṇo ṃrduḥ kapilatāmraromā uṣyate dūyate dhūpyate
            ūṣmāyate svidyate klidyate na ca sparśamuṣṇaṃ ca suṣūyata iti pittaśothaḥ ;</p>
          <p id="CS.1.18.7-3"><a name="CS.1.18.7-3"><!--anchor--></a>gurumadhuraśītasnigdhairatisvapnāvyāyāmādibhiśca śleṣmā
            prakupitastvaṅmāṃsaśoṇitādīnyabhibhūya śothaṃ janayati sa kṛcchrotthānapraśamo bhavati
            pāṇḍuśvetāvabhāso guruḥ snigdhaḥ ślakṣṇaḥ sthiraḥ styānaḥ śuklāgraromā
            sparśoṣṇasahaśceti śleṣmaśothaḥ;</p>
          
          <p id="CS.1.18.7"><a name="CS.1.18.7"><!--anchor--></a> yathāsvakāraṇākṛtisaṃsargāddvidoṣajāstrayaḥ śothā bhavanti
            yathāsvakāraṇākṛtisannipātāt sānnipātika ekaḥ; &amp;evaṃ saptavidho bhedaḥ // </p>
          <p id="CS.1.18.8"><a name="CS.1.18.8"><!--anchor--></a>&amp;prakṛtibhistābhistābhirbhidymāno dvividhastrividhaścaturvidhā
            saptavidho+aṣṭavidhaśca śotha upalabhyate &amp;punaścaika evotsedhasāmānyāt // </p>
          <p id="CS.1.18.9"><a name="CS.1.18.9"><!--anchor--></a>bhavanti cātra</p>
          <div class="lg">
            <div class="l"> śūyante yasya gātrāṇi svapantīva rujanti ca / </div>
            <div class="l">pīḍitānyunnamāntyāśu vātaśothā tamādiśet // </div>
            <div class="l">yaścāpyaruṇavarṇābhaḥ śotho naktaṃ praṇaśyati / </div>
            <div class="l">snehoṣṇamardanābhyāṃ ca praṇaśyet sa ca vātikaḥ // </div>
            <div class="l">yaḥ pipāsājvarārtasya dūyate+atha vidahyate / </div>
            <div class="l">svidyati klidyate gandhī sa paittaḥ śvayatuḥ smṛtaḥ // </div>
            <div class="l">yaḥ pītanetravaktratvak pūrvaṃ madhyāt praśūyate / </div>
            <div class="l">tanutvak cātisārī ca pitaśothaḥ sa ucyate // </div>
            <div class="l">śītaḥ saktagatiryastu kaṇdūmān pāṇḍureva ca / </div>
            <div class="l">nipīḍito nonnamati śvayatuḥ sa kaphātmaḥ // </div>
            <div class="l">yasya śastrakuśacchinnācchoṇitaṃ na pravatate / </div>
            <div class="l">kṛcchreṇa picchā sravati sa cāpi kaphasaṃbhavaḥ // </div>
            <div class="l">nidānākṛtismāsargācchvayathuḥ syāddvidoṣajaḥ / </div>
            <div class="l">sarvākṛtiḥ sannipātācchotho vyāmiśrahetujaḥ // </div>
            <div class="l">ystu pādābhinirvṛttaḥ śothaḥ sarvāṅgago bhavaet / </div>
            <div class="l">jantoḥ sa ca sukaṣṭaḥ syāt prasṛtaḥ strīmukhācca yaḥ // </div>
            <div class="l">yaścāpi guhyaprabhavaḥ striyā vā puruṣasya vā / </div>
            <div class="l">sa ca kaṣṭatamo jñeyo yasya ca syurupadravāḥ // </div>
            <div class="l">chardiḥ śvāso+arucistṛṣṇā jvaro+atīsāra eva ca / </div>
            <div class="l">saptako+ayaṃ sadaurbalyaḥ śophopadaravasaṃgrahaḥ // </div>
            <div class="l">yasya śleṣmā prakupito jihvāmūle+avatiṣṭhate / </div>
            <div class="l">āśu saṃjanayecchothā jāyate+asyopajihvikā // </div>
            <div class="l">yasya śleṣmā prakupitaḥ kākale vyavatiṣṭhate / </div>
            <div class="l">āśu saṃjanayecchophaṃ karoti galaśuṇḍikām // </div>
            <div class="l">yasya śleṣmā prakupito galabāhye+avatiṣṭhate / </div>
            <div class="l">śanaiḥ saṃjanayecchophaṃ galagaṇḍo+asya jāyate // </div>
            <div class="l">yasya śleṣmā prakupitastiṣṭhatyantargale sthiraḥ / </div>
            <div class="l">āśu saṃjanayechophaṃ jāyate+asya galagrahaḥ // </div>
            <div class="l">yasay pittaṃ prakupitā saraktaṃ tvaci sarpapi / </div>
            <div class="l">śophaṃ sarāgām janayedvisarpastasya jāyate // </div>
            <div class="l">yasya pittaṃ prakupitaṃ tvaci rakte+avatiṣṭhate / </div>
            <div class="l">śothaṃ sarāgaṃ janayet piḍakā tasya jāyate // </div>
            <div class="l">yasya prakupitaṃ pittaṃ śoṇitaṃ prāpya śuṣyati / </div>
            <div class="l">tilakā piplavo vyaṅgā nīlikā tasya jāyate // </div>
            <div class="l">yasya pittaṃ prakupitā śaṅkhayoravatiṣṭhate / </div>
            <div class="l">śvaythuḥ śaṅkhako nāma dāruṇastasya jāyate // </div>
            <div class="l">yasya pittaṃ prakupitaṃ karṇamūle+avatiṣṭhate / </div>
            <div class="l">jvarānte durjayo+antāya śothastasyopajāyate // </div>
            <div class="l">vātaḥ plīhānamuddhūya kupito yasya tiṣṭhati / </div>
            <div class="l">śaniḥ paritudana pārśvaṃ plīhā tasyābhivardhate // </div>
            <div class="l">yasya vāyuḥ prakupito gulmasthāne+avatiṣṭhate / </div>
            <div class="l">śophaṃ saśūlaṃ janayan gulmastasyopajāyate // </div>
            <div class="l">yasya vāyuḥ prakupitaḥ śophaśūlakaraścaran / </div>
            <div class="l">vaṅkṣaṇādvṛṣaṇau yāti vṛddhistasyopajāyate // </div>
            <div class="l">yasya vātaḥ prakupitastvaṅmāṃsāntaramāśritaḥ / </div>
            <div class="l">śothaṃ saṃjanayet kukṣāvduaraṃ tasya jāyate // </div>
            <div class="l">yasya vātaḥ prakupitaḥ kukṣimāśritya tiṣṭhati / </div>
            <div class="l">nādho vrajati nāpyūrdhvamānāhastasya jāyae // </div>
            <div class="l">rogāścotsedhasāmānyadadhimāṃsārbudādayaḥ / </div>
            <div class="l">viśiṣṭā nāmarūpābhyāṃ nirdeśyāḥ śothasaṃgrahe // </div>
            <div class="l">vātapittakaphā yasya yugapat kupitāstrayaḥ / </div>
            <div class="l">jihvāmūle+avatiṣṭhante vidahantaḥ samucchiritāḥ // </div>
            <div class="l">janayanti bhṛśaṃ śothaṃ vedanāśca pṛthagvidhāḥ / </div>
            <div class="l">taṃ śīghrakāriṇaṃ rogaṃ rohiṇīti vinirdiśet // </div>
            <div class="l">trirātraṃ paramaṃ tasya jantorbhavati jīvitam / </div>
            <div class="l">kuśalena tvanukrāntaḥ kṣipraṃ saṃpadyate sukhī // </div>
            <div class="l">santi hyevaṃvidhā rogāḥ sādhyā dāruṇasaṃmatāḥ / </div>
            <div class="l">ye hanyuranupakrāntā mithyācāreṇa vā vā punaḥ // </div>
            <div class="l">sādhyāścāpyapare santi vyādhayo mṛdusaṃmatāḥ / </div>
            <div class="l">yatnāyatnakṛtaṃ yeṣu karma sidhyatyasaṃśayam // </div>
            <div class="l">asādhyāścāpare santi vyādhayo yāpyasaṃjñitāḥ / </div>
            <div class="l">susādhvapi kṛtaṃ yeṣu karma yātrākaraṃ bhavet // </div>
            <div class="l">santi cāpyapare rogā yeṣ karema na sidhyati / </div>
            <div class="l">api yatnakṛtaṃ vālairna tān vidvānupācaret // </div>
            <div class="l">sādhyāścaivāpyasādhyāśca vyādhayo dvividhāḥ smṛtāḥ / </div>
            <div class="l">mṛdudāruṇabhedena te bhavanti caturvidhāḥ // </div>
            <div class="l">ta evāparisaṃkhyeyā bhidyamānā bhavanti hi / </div>
            <div class="l">rujāvarṇasamutthānasthānasaṃsthānanāmabhiḥ // </div>
            <div class="l">vyavasthākaraṇaṃ teṣāṃ yathāsthūleṣu saṃgrahaḥ / </div>
            <div class="l">tathā prakṛtisāmānyaṃ vikāreṣūpadiśyate // </div>
            <div class="l">vikāranāmākuśalo na jihrīyāt kadācana / </div>
            <div class="l">na hi sarvavikārāṇāṃ nāmato+asti dhruvā sthitiḥ // </div>
            <div class="l">sa eva kupito doṣaḥ samutthānaviśeṣataḥ / </div>
            <div class="l">sthānāntaragataścaiva janayatyāmayān bahūn // </div>
            <div class="l">tasmādvikāraprakṛtīradhiṣṭhānāntarāṇi ca / </div>
            <div class="l">samutthānaviśeṣāṃśca buddhvā karma samācaret // </div>
            <div class="l">yo hyetastritayaṃ jñātvā karmāṇyārabhate bhiṣak / </div>
            <div class="l">jñānapūrvaṃ yathānyāyaṃ sa karmasu na muhyati // </div>
            <div class="l">nityāḥ prāṇabhṛtāṃ dehe vātapittakaphāstrayaḥ / </div>
            <div class="l">vikṛtāḥ prakṛtisthā vā tān bubhutseta paṇḍitaḥ // </div>
            <div class="l">utsāhocchvāsaniḥśvāsaceṣṭā dhātugatiḥ samā / </div>
            <div class="l">samo mokṣo gatimatāṃ vāyoḥ karmāvikārajam // </div>
            <div class="l">darśanaṃ paktirūṣmā ca kṣuttṛṣṇā dehamārdavam / </div>
            <div class="l">prabhā prasādo medhā ca pittakarmāvikārajam // </div>
            <div class="l">sneho bandhaḥ sthiratvaṃ ca gaurvaṃ vṛṣatā balam / </div>
            <div class="l">kṣamā dhṛtiralobhaśca kaphakarmāvikārajam // </div>
            <div class="l">vāte pitte kaphe caiva kṣīṇe lakṣaṇamucyate / </div>
            <div class="l">karmaṇaḥ prākṛtāddhānirvṛddhirvā+api virodhinām // </div>
            <div class="l">doṣaprakṛtivaiśeṣyaṃ niyataṃ vṛddhilakṣaṇam / </div>
            <div class="l">doṣāṇāṃ prakṛtirhānirvṛddhiścaivaṃ pakrīkṣyate // </div>
            <div class="l">tatra ślokāḥ</div>
            <div class="l"> saṃkhyāṃ nimittaṃ rūpāṇi śothānāṃ sādhyatāṃ na ca / </div>
            <div class="l">teṣāṃ teṣāṃ vikārāṇāṃ śothāṃstāṃstāṃśca pūrvajān // </div>
            <div class="l">vidhibhedaṃ vikārāṇāṃ trividhā bodhyasaṃgraham / </div>
            <div class="l">prākṛtaṃ karma doṣāṇāṃ lakṣaṇaṃ hānivṛddhiṣu // </div>
            <div class="l">vītamoharajodoṣalobhamānamadaspṛhaḥ / </div>
            <div class="l">vyākhyātavāṃstriśothīye rogādhyāye punarvasuḥ // </div>
          </div>
          <p><a name="idp1969568"><!--anchor--></a> ityagniveśakṛte tantre carakapratisaṃskṛte ślokasthāne triśothīyo nāmāṣṭādaśo+adhyāyaḥ
            // </p>
        </div>

        <div class="teidiv1" id="div2_body.1_div1.1_div2.19"><h3><a name="body.1_div1.1_div2.19"></a>1.19.  ūnaviṃśo+adhyāyaḥ/</h3>
          
          <p id="CS.1.19.1"><a name="CS.1.19.1"><!--anchor--></a>athāto+aṣṭodarīyamadhyāyaṃ vyākhyāsyāmaḥ // </p>
          <p id="CS.1.19.2"><a name="CS.1.19.2"><!--anchor--></a>iti ha smāha bhagavānātreyaḥ // </p>
          <p id="CS.1.19.3"><a name="CS.1.19.3"><!--anchor--></a>iha khalvaṣṭāvudarāṇi, aṣṭau mūtrāghātaḥ, aṣṭau kṣīradoṣāḥ, aṣṭau
            retodoṣāḥ; sapta kuṣṭhāni, sapta piḍakāḥ, sapta visarpāḥ; ṣaḍatīsārāḥ, ṣaḍudāvartāḥ,
            pañca gulmāḥ, pañca plīhadoṣāḥ, pañca kāsāḥ, pañca śvāsāḥ, pañca hikkāḥ, pañca tṛṣṇāḥ,
            pañca chardayaḥ, pañca bhaktasyānaśanasthānāni, pañca śirorogāḥ, pañca hṛdrogāḥ, pañca
            pāṇḍurogāḥ, pañconmādāḥ; catvāro+apasmārāḥ, catvāro+akṣirogāḥ, catvāraḥ karṇarogāḥ,
            catvāraḥ pratiśyāyāḥ, catvāro mukharogāḥ, catvāro grahaṇīdoṣāḥ, catvāro madāḥ, catvāro
            mūrcchāyāḥ, catvāraḥ śoṣāḥ, catvāri klaibyāni; trayaḥ śophāḥ, trīṇi kilāsāni, trividhaṃ
            lohitapittaṃ; dvau jvarau, dvau vraṇau, dvāvāyāmau, dve gṛdhrasyau, dve kāmale,
            dvididhamāmaṃ, dvividhaṃ vātaraktaṃ, dvividhānyarśāṃsi; eka ūrustambhaḥ, ekaḥ saṃnyāsaḥ,
            eko mahāgadaḥ; viṃśatiḥ krimijātayaḥ, viṃśatiḥ pramehāḥ, viṃśatiryonivyāpadaḥ;
            ityaṣṭacatvāriṃśadrogādhikaraṇānyasmin saṃgrahe samuddiṣṭāni // </p>
          
          <p id="CS.1.19.4-1"><a name="CS.1.19.4-1"><!--anchor--></a>etāni yathoddeśamabhinirdekṣyāmaḥ--- aṣṭāvudarāṇīti
            vātapittakaphasannipātaplīhabaddhacchidradakodarāṇi, aṣṭau mūtrāghātā iti
            vātapittakaphasannipātāśmarīśarkarāśukraśoṇitajāḥ, aṣṭau kṣīradoṣā iti vaivarṇyaṃ
            vaigandhyaṃ vairasyaṃ paicchilyaṃ phenasaṅghāto raukṣyaṃ gauravamatisnehaśca, aṣṭau
            retodoṣā iti tanu śuṣkaṃ phenilamaśvetaṃ pūtyatipicchalamanyadhātūpahitamavasādi ca
            (1);</p>
          <p id="CS.1.19.4-2"><a name="CS.1.19.4-2"><!--anchor--></a> sapta kuṣṭhānīti
            kapālodumbaramaṇḍalarṣyajihvapuṇḍarīkasidhmakākaṇāni, sapta piḍakā iti śarāvikā
            kacchapikā jālinī sarṣapyalajī vinatā vidradhī ca, sapta visarpā iti
            vātapittakaphāgnikardamakagranthisannipātākhyāḥ (2);</p>
          <p id="CS.1.19.4-3"><a name="CS.1.19.4-3"><!--anchor--></a> ṣaḍatīsārā iti vātapittakaphasannipātabhayaśokajāḥ, ṣaḍudāvartā
            iti vātamūtrapurīṣaśukracchardikṣavathujāḥ (3);</p>
          <p id="CS.1.19.4-4"><a name="CS.1.19.4-4"><!--anchor--></a>pañca gulmā iti vātapittakaphasannipātaśoṇitajāḥ, pañca plīhadoṣā
            iti gulmairvyākhyātāḥ, pañca kāsā iti vātapittakaphakṣatakṣayajāḥ, pañca śvāsā iti
            mahordhvacchinnatamakakṣudrāḥ, pañca hikkā iti mahatī gambhīrā vyapetā kṣudrā+annajā ca,
            pañca tṛṣṇā iti vātapittāmakṣayopasargātmikāḥ, pañca chardaya iti dviṣṭārthasaṃyogajā
            vātapittakaphasannipātodrekotthāśca&amp;, pañca bhaktasyānaśanasthānānīti
            vātapittakaphasannipātadveṣāḥ, pañca śirorogā iti pūrvoddeśamabhisamasya
            vātapittakaphasannipātakrimijāḥ, pañca hṛdrogā iti śirorogairvyākhyātāḥ, pañca pāṇḍurogā
            iti vātapittakaphasannipātamṛdbhakṣaṇajāḥ, pañconmādā iti
            vātapittakaphasannipātāgantunimittāḥ (4);</p>
          <p id="CS.1.19.4-5"><a name="CS.1.19.4-5"><!--anchor--></a> catvāro+apasmārā iti vātapittakaphasannipātanimittāḥ,
            catvāro+akṣirogāścatvāraḥ karṇarogāścatvāraḥ pratiśyāyāścatvāro mukharogāścatvāro
            grahaṇīdoṣāścatvāro madāścatvāro mūrcchāyā ityapasmārairvyākhyātāḥ, catvāraḥ śoṣā iti
            sāhasasandhāraṇakṣayaviṣamāśanajāḥ, catvāri klaibyānīti bījopaghātāddhvajabhaṅgājjarāyāḥ
            śukrakṣayācca (5);</p>
          <p id="CS.1.19.4-6"><a name="CS.1.19.4-6"><!--anchor--></a> trayaḥ śothā iti vātapittaśleṣmanimittāḥ, trīṇi kilāsānīti
            raktatāmraśuklāni, trividhaṃ lohitapittamiti ūrdhvabhāgamadhobhāgamubhayabhāgaṃ ca
            (6);</p>
          <p id="CS.1.19.4-7"><a name="CS.1.19.4-7"><!--anchor--></a> dvau jvarāviti uṣṇābhiprāyaḥ śītasamutthaśca
            śītābhiprāyaścoṣṇasamutthaḥ, dvau vraṇāviti nijaścāgantujaśca, dvāvāyāmāviti
            bāhyaścābhyantaraśca, dve gṛdhrasyāviti vātādvātakaphācca, dve kāmale iti koṣṭhāśrayā
            śākhāśrayā ca, dvividhamāmamiti alasako visūcikā ca, dvividhaṃ vātaraktamiti
            gambhīramuttānaṃ ca, dvividhānyarśāṃsīti śuṣkāṇyārdrāṇi ca (7);</p>
          <p id="CS.1.19.4-8"><a name="CS.1.19.4-8"><!--anchor--></a> eka ūrustambha ityāmatridoṣasamutthaḥ, ekaḥ saṃnyāsa iti
            tridoṣātmako manaḥśarīrādhiṣṭhānaḥ, eko mahāgada iti atattvābhiniveśaḥ (8);</p>
          <p id="CS.1.19.4-9"><a name="CS.1.19.4-9"><!--anchor--></a> viṃśatiḥ kramijātaya iti yūkā pipīlikāśceti dvividhā
            bahirmalajāḥ, keśādā lomādā lomadvīpāḥ saurasā audumbarā jantumātaraśceti ṣaṭ śoṇitajāḥ,
            antrādā udarāveṣṭā hṛdayādāścuravo darbhapuṣpāḥ saugandhikā mahāgudāśceti sapta
            kaphajāḥ, kakerukā makerukā lelihāḥ saśūlakāḥ sausurādāśceti pañca purīṣajāḥ; viṃśatiḥ
            pramehā ityudakamehaścekṣubālikārasamehaśca sāndramehaśca sāndraprasādamehaśca
            śuklamehaśca śukramehaśca śītamehaśca śanairmehaśca sikatāmehaśca lālāmehaśceti daśa
            śleṣmanimittāḥ, kṣāramehaśca kālamehaśca nīlamehaśca lohitamehaśca mañjiṣṭhāmehaśca
            haridrāmehaśca hastimehaśca madhumehaśceti catvāro vātanimittāḥ, iti viṃśatiḥ pramehāḥ;
            viṃśatiryonivyāpada iti vātikī paittikī śleṣmikī sānnipātikī ceti catasro doṣajāḥ,
            doṣadūṣyasaṃsargaprakṛtinirdeśairavaśiṣṭāḥ ṣoḍaśa nirdiśyante, tadyathā ---
            raktayoniścārajaskā cācaraṇā cāticaraṇā ca prākcaraṇā copaplutā ca pariplutā codāvartinī
            ca karṇinī ca putraghnī cāntarmukhī ca sūcīmukhī ca śuṣkā ca vāminī ca ṣaṇḍhayoniśca
            mahāyoniśceti viṃśatiryonivyāpado bhavanti (9);</p>
          <p id="CS.1.19.4"><a name="CS.1.19.4"><!--anchor--></a> kevalaścāyamuddeśo yathoddeśamabhinirdiṣṭo bhavati// </p>
          
          <p id="CS.1.19.5"><a name="CS.1.19.5"><!--anchor--></a>sarva eva nijā vikārā nānyatra vātapittakaphebhyo nirvartante
            yathāhi śakuniḥ sarvā divasamapi paripatan svāṃ chāyāṃ nātivartate tathā
            svadhātuvaiṣamyanimittāḥ sarve vikārā vātapittakaphānnātiartante / </p>
          <p><a name="idp2056944"><!--anchor--></a>vātapittaśleṣmaṇāṃ punaḥ sthānasaṃsthānaprakṛtiviśeṣānabhisamīkṣya tadātmakānapi ca
            sarvavikārāṃstānevopadiśanti buddhimantaḥ // </p>
          <p id="CS.1.19.6"><a name="CS.1.19.6"><!--anchor--></a>bhavataścātra</p>
          <div class="lg">
            <div class="l"> svadhātuvaiṣamyanimittajā ye vikārasaṃghā bahavaḥ śarīre / </div>
            <div class="l">na te pṛthak pittakaphānilebhya āgantavastveva tato viśiṣṭāḥ // </div>
            <div class="l">āganturanveti nijaṃ vikāraṃ nijastathā+āgantumapi pravṛddhaḥ / </div>
            <div class="l">tatrānubandhaṃ prakṛtiṃ ca samyag jñātvā tataḥ karma samārabheta
              // </div>
            <div class="l">tatra ślokau</div>
            <div class="l"> viṃśakāścaikakāścaiva trikāścoktāstrayastrayaḥ / </div>
            <div class="l">dvikāścāṣṭau catuṣkāśca daśa dvādaśa pañcakāḥ // </div>
            <div class="l">catvāraścāṣṭakā vargāḥ ṣaṭkau dvau saptakāstrayaḥ / </div>
            <div class="l">aṣṭodarīye rogāṇāṃ rogādhyāye prakāśitāḥ // </div>
          </div>
          <p><a name="idp2067504"><!--anchor--></a> ityagniveśakṛte tantre carakapratisaṃskṛte ślokasthāne+aṣṭodarīyo nāmonaviṃśo+adhyāyaḥ
            // </p>
        </div>

        <div class="teidiv1" id="div2_body.1_div1.1_div2.20"><h3><a name="body.1_div1.1_div2.20"></a>1.20. viṃśo+adhyāyaḥ/</h3>
          
          <p id="CS.1.20.1"><a name="CS.1.20.1"><!--anchor--></a>athāto mahārogādhyāyaṃ vyākhyāsyāmaḥ // </p>
          <p id="CS.1.20.2"><a name="CS.1.20.2"><!--anchor--></a>iti ha smāha bhagavānātreyaḥ // </p>
          <p id="CS.1.20.3"><a name="CS.1.20.3"><!--anchor--></a>catvāro rogā bhavanti āgantuvātapittaśleṣamnimittāḥ teṣāṃ
            caturṇāmapi rogāṇāṃ rogatvamekavidhaṃ bhavati ruksāmānyāt dvividhā punaḥ prakṛtireṣām
            āgantunijavibhāgāt dvividhaṃ caiṣāmadhiṣṭhānaṃ manaḥśarīraviśeṣāt vikārāḥ
            punaraparisaṃkhyeyāḥ prakṛtyadhiṣṭhānaliṅgāyatanavikalpaviśeṣāparisaṃkhyeyatvāt // </p>
          <p id="CS.1.20.4"><a name="CS.1.20.4"><!--anchor--></a>sukhāni tu
            svalvāgantornakhadaśanapatanābhicārābhiśāpābhiṣaṅgābhighātavyadhabandhānaveṣṭanapīḍanarajjudahanaśastrāśanibhūtopasargādīni
            nijasya tu mukhaṃ vātapittaśleṣmaṇāṃ vaiṣamyam // </p>
          <p id="CS.1.20.5"><a name="CS.1.20.5"><!--anchor--></a>dvayostu khalvāgantunijayoḥ preraṇamasātmyendriyārthasaṃyogaḥ
            prajñāparādhaḥ pariṇāmaśceti // </p>
          <p id="CS.1.20.6"><a name="CS.1.20.6"><!--anchor--></a>sarve+api tu khalvete+abhipravṛddhāścatvāro rogāḥ
            parasparamanubadhnanti na cānyonyena saha sandehamāpadyante // </p>
          <p id="CS.1.20.7"><a name="CS.1.20.7"><!--anchor--></a>āganturhi vyathāpūrvaṃ samutpanno jaghanyaṃ vātapittaśleṣmaṇāṃ
            vaiṣamyamāpādayati nije tu vātapittaśleṣmāṇaḥ pūrvaṃ vaiṣamyamāpadyante jaghanyaṃ
            vyathāmabhinirvartayanti // </p>
          <p id="CS.1.20.8"><a name="CS.1.20.8"><!--anchor--></a>teṣāṃ trayāṇāmapi doṣāṇāṃ śarīre sthānavibhāga upadekṣyate tadyathā
            bastiḥ purīṣādhānaṃ kaṭiḥ sakthinī pādāvasthīni pakvāśayaśca vātasthānāni tatrāpi
            pakvāśayo viśeṣeṇa vātasthānaṃ svedo raso lasīkā rudhiramāmāśayaśca pittasthānāni
            tatrāpyāmāśayo viśeṣeṇa pittasthānam uraḥ śiro grīvā parvāṇyāmāśayo medaśca
            śleṣmasthānāni tatrāpyuro viśeṣeṇa śleṣmasthānam // </p>
          <p id="CS.1.20.9"><a name="CS.1.20.9"><!--anchor--></a>sarvaśarīracarāstu vātapittaśleṣmāṇaḥ sarvasmiñcharīre kupitākupitāḥ
            śubhāśubhāni kurvanti prakṛtibhūtāḥ śubhānyupacayabalavarṇaprasādādīni aśubhāni
            punarvikṛtimāpannā vikārasaṃjñakāni // </p>
          <p id="CS.1.20.10"><a name="CS.1.20.10"><!--anchor--></a>tatra vikārāḥ sāmānyajā nānātmajāśca / </p>
          <p><a name="idp2080400"><!--anchor--></a>tatra sāmānyajāḥ pūrvamaṣṭodarīye vyākhyātāḥ nānātmajāṃstvihādhyāye+anuvyākhyāsyāmaḥ / </p>
          <p><a name="idp2081024"><!--anchor--></a>tadyathā aśītirvātravikārāḥ catvāriṃśat pittavikārāḥ viṃśatiḥ śleṣmavikārāḥ // </p>
          <p id="CS.1.20.11"><a name="CS.1.20.11"><!--anchor--></a>tatrādau vātavikārānanuvyākhyāsyāmaḥ / </p>
          <p><a name="idp2082608"><!--anchor--></a>tadyathā nakhabhedaśca, vipādikā ca, pādaśūlaṃ ca, pādabhraṃśaśca, pādasuptatā ca,
            vātakhuḍḍatā ca, gulphagrahaśca, piṇḍikodveṣṭanaṃ ca, gṛdhrasī ca, jānubhedaśca,
            jānuviśleṣaśca, ūrustambhaśca, ūrusādaśca, pāṅgulyaṃ ca, gudabhrāṃśaśca, gudārtiśca,
            &amp;vṛṣaṇākṣepaśca, śephastambhaśca, vaṅkṣaṇānāhaśca, śroṇibhedaśca, viḍbhedaśca,
            udāvartaśca, khañjatvaṃ ca, &amp;kubjatvaṃ ca, vāmanatvaṃ ca, trikagrahaśca,
            pṛṣṭhagrahaśca, pārśvāvamardaśca, udarāveṣṭaśca, hṛnmohaśca, hṛddravaśca,
            &amp;vakṣaudgharṣaśca, vakṣauparodhaśca, vakṣastodaśca, bāhuśoṣaśca, grīvāstambhaśca,
            manyāstambhaśca, kaṇṭhoddhvaṃsaśca, &amp;hanubhedaśca, oṣṭhabhedaśca, &amp;akṣibhedaśca,
            dantabhedaśca, dantaśaithilyaṃ ca, mūkatvaṃ ca&amp;, vāksaṅgaśca, kaṣāyāsyatā ca,
            mukhaśoṣaśca, arasajñatā ca, ghrāṇanāśaśca, karṇaśūlaṃ ca, aśabdaśravaṇaṃ ca,
            uccaiḥśrutiśca&amp;, bādhiryaṃ ca, vartmastambhaśca, vartmasaṅkocaśca, timiraṃ ca,
            akṣiśūlaṃ ca, akṣivyudāsaśca, bhrūvyudāsaśca, śaṅkhabhedaśca, lalāṭabhedaśca, śiroruk ca
            keśabhūmisphuṭanaṃ ca, arditaṃ ca, ekāṅgarogaśca, sarvāṅgarogaśca, &amp;pakṣavadhaśca,
            ākṣepakaśca, daṇḍakaśca, &amp;tamaśca, bhramaśca, vepathuśca, jṛmbhā ca, &amp;hikkā ca,
            viṣādaśca, atipralāpaśca, raukṣyaṃ ca, pāruṣyaṃ ca, śyāvāruṇāvabhāsatā ca, asvapnaśca,
            anavasthitacittatvaṃ ca; ityaśītirvātavikārā vātavikārāṇāmaparisaṃkhyeyānāmāviṣkṛtatamā
            vyākhyātāḥ // </p>
          <p id="CS.1.20.12"><a name="CS.1.20.12"><!--anchor--></a>sarveṣvapi khalveteṣu vātavikāreṣūkteṣvanyeṣu cānukteṣu
            vāyoridamātmarūpamapariṇāmi karmaṇaśca svalakṣaṇaṃ yadupalabhya tadavayavaṃ vā
            vimuktasandehā vātavikāramevādhyavasyanti kuśalāḥ; tadyathā --- raukṣyaṃ śaityaṃ
            lāghavaṃ vaiśadyaṃ gatiramūrtatvamanavasthitatvaṃ ceti vāyorātmarūpāṇi;
            &amp;evaṃvidhatvācca vāyoḥ karmaṇaḥ svalakṣaṇamidamasya bhavati taṃ taṃ
            śarīrāvayavamāviśataḥ&amp;; tadyathā ---
            sraṃsabhraṃsavyāsasaṅgabhedasādaharṣatarṣakampavartacālatodavyathāceṣṭādīni, tathā
            kharaparuṣaviśadasuṣirāruṇavareṇakaṣāyavirasamukhatvaśoṣaśūlasuptisaṅkocanastambhanakhañjatādīni
            ca vāyoḥ karmāṇi; tairanvitaṃ vātavikāramevādhyavasyet // </p>
          <p id="CS.1.20.13"><a name="CS.1.20.13"><!--anchor--></a>taṃ madhurāmlalavaṇasnigdhoṣṇairupakramairupakrameta,
            snehasvedāsthāpanānuvāsananastaḥkarmabhojanābhyaṇgotsādanapariṣekādibhirvātaharairmātrāṃ
            kālaṃ ca pramāṇīkṛtya tatrāsthāpanānuvāsanaṃ tu khalu sarvatropakramebhyo vāte
            pradhānatamaṃ manyante bhiṣajaḥ, taddhyādita eva pakvāśayamanupraviśya kevalaṃ
            vaikārikaṃ vātamūlaṃ chinatti; tatrāvajite+api vāte śarīrāntargatā vātavikārāḥ
            praśāntimāpadyante, yathā vanaspatermūle chinne skandhaśākhāprarohakusumaphalapalāśāīnāṃ
            niyato vināśastadvat // </p>
          <p id="CS.1.20.14"><a name="CS.1.20.14"><!--anchor--></a>pittavikārāṃścatvāriṃśatamata ūrdhvamanuvyākhyāsyāmaḥ --- oṣaśca,
            ploṣaśca, dāhaśca, davathuśca, dhūmakaśca, amlakaśca, vidāhaśca, antardāhaśca,
            aṃsadāhaśca&amp;, ūṣmādhikyaṃ ca, atisvedaśca (aṅgasvedaśca), aṅgagandhaśca,
            aṅgāvadaraṇaṃ&amp; ca, śoṇitakledaśca, māṃsakledaśca, tvagdāhaśca, (&amp;māṃsadāhaśca),
            tvagavadaraṇaṃ ca, carmadalanaṃ&amp; ca, raktakoṭhaśca, raktavisphoṭaśca, raktapittaṃ
            ca, raktamaṇḍalāni ca, haritatvaṃ ca, hāridratvaṃ ca, nīlikā ca, kakṣā(kṣyā)ca, kāmalā
            ca, tiktāsyatā ca, lohitagandhāsyatā ca, pūtimukhatā ca, tṛṣṇādhikyaṃ ca, atṛptiśca,
            āsyavipākaśca, galapākaśca, akṣipākaśca, gudapākaśca, meḍhrapākaśca, jīvādānaṃ ca&amp;,
            tamaḥpraveśaśca, haritahāridranetramūtravarcastvaṃ ca; iti catvāriṃśatpittavikārāḥ
            pittavikārāṇāmaprisaṃkhyeyānāmāviṣkṛtatamā vyākhyātāḥ // </p>
          <p id="CS.1.20.15"><a name="CS.1.20.15"><!--anchor--></a>sarveṣvapi khalveteṣu pittavikāreṣūkteṣvanyeṣu cānukteṣu
            pitasyedamātmarūpamapariṇāmi karmaṇaśca svalakṣaṇaṃ, yadupalabhya tadavayavaṃ vā
            vimuktasaṃdehāḥ pittavikāramevādhyavasyanti kuśalāḥ; tadyathā --- auṣṇyaṃ taikṣṇyaṃ
            dravatvamanatisneho varṇaśca śuklāruṇavarjo gandhaśca visro rasau ca kaṭukāmlau saratvaṃ
            ca pittasyātmarūpāṇi; evaṃvidhatvācca pittasya karmaṇaḥ svalakṣaṇamidamasya bhavati taṃ
            taṃ śarīrāvayavamāviśataḥ; tadyathā --- dāhauṣṇyapākasvedakledakothakaṇḍūsravarāgā
            yathāsvaṃ ca gandhavarṇarasābhinirvartanaṃ pittasya karmāṇi tairanvitaṃ
            pittavikāramevādhyavasyet // </p>
          <p id="CS.1.20.16"><a name="CS.1.20.16"><!--anchor--></a>taṃ madhuratiktakaṣāyaśītairupakramairupakrameta
            snehavirekapradehapariṣekābhyaṅgādibhiḥ pittaharairmātrāṃ kālaṃ ca pramāṇīkṛtya;
            virecanaṃ tu sarvopakramebhyaḥ pitte pradhānatamaṃ manyante bhiṣajaḥ; taddhyādita
            evāmāśayamanupraviśya kevalaṃ vaikārikaṃ pittamūlamapakarśati, tatrāvajite pitte+api
            śarīrāntargatāḥ pittavikārāḥ praśāntimāpadyante, yathā+agnau vyapoḍhe kevalamagnigṛhaṃ
            śītībhavati tadvat // </p>
          <p id="CS.1.20.17"><a name="CS.1.20.17"><!--anchor--></a>śleṣmavikārāṃśca viṃśatimata ūrdhvaṃ vyākhyāsyāmaḥ; tadyathā ---
            tṛptiśca, tandrā ca, nidrādhikyaṃ ca, staimityaṃ ca, gurugātratā ca, ālasyaṃ ca,
            mukhamādhuryaṃ ca, mukhasrāvaśca, śleṣmodgiraṇaṃ ca, malasyādhikyaṃ ca,
            &amp;balāsakaśca, apaktiśca, hṛdayopalepaśca, kaṇṭhopalepaśca, dhamanīprati(vi)cayaśca,
            galagaṇḍaśca, atisthaulyaṃ ca, śītāgnitā ca, udardaśca, śvetāvabhāsatā ca,
            śvetamūtranetravarcastvaṃ ca; iti viṃśatiḥ śelṣmavikārāḥ
            śleṣmavikārāṇāmaparisaṃkhyeyānāmāviṣkṛtatamā vyākhyātā bhavanti // </p>
          <p id="CS.1.20.18"><a name="CS.1.20.18"><!--anchor--></a>sarveṣvapi khalveteṣu śleṣmavikāreṣūkteṣvanyeṣu cānukteṣu śleṣmaṇa
            idamātmarūpamapariṇāmi karmaṇaśca svalakṣaṇaṃ yadupalabhya tadavayavaṃ vā
            vimuktasaṃdehāḥ śleṣmavikāramevādhyavasyanti kuśalāḥ; tadyathā ---
            snehaśaityaśauklyagauravamādhuryashtairyapaicchilyamārtsnyāni śleṣmaṇa ātmarūpāṇi;
            evaṃvidhatvācca&amp; śleṣmaṇaḥ karṃaṇaḥ svalakṣaṇamidamasya bhavati taṃ taṃ
            śarīrāvayavamāviśataḥ; tadyathā ---
            śvaityaśaityakaṇḍūsthairyagauravasnehasuptikledopadehabandhamādhurayacirakāritvāni
            śleṣmaṇaḥ karmāṇiḥ; tairanvitaṃ śleṣmavikāramevādhyavasyet // </p>
          <p id="CS.1.20.19"><a name="CS.1.20.19"><!--anchor--></a>taṃ kaṭukatiktakaṣāyatīkṣnoṣṇarūksāirupakramairupakrameta
            svedavamanaśirovirecanavyāyāmādibhiḥ śleṣmaharairmātrāṃ kālaṃ ca pramāṇīkṛtya; vamanaṃ
            tu sarvopakramebhyaḥ śleṣmaṇi pradhānatamaṃ manyante bhiṣajaḥ, taddhyādita
            evāmāśayamanupraviśyorogatā kevalaṃ vaikārikaṃ śleṣmamūlamūrdhvamutkṣipati, tatrāvajite
            śleṣmaṇyapi śarīrāntargatāḥ śleṣmavikārāḥ praśāntimāpadyante, yathā bhinne kedārasetau
            śāliyavaṣaṣṭikādīnyanabhiṣyandyamānānyambhasā praśoṣamāpadyane tadvaditi // </p>
          <p id="CS.1.20.20"><a name="CS.1.20.20"><!--anchor--></a>bhavanti cātra</p>
          <div class="lg">
            <div class="l"> rogamādau parīkṣeta tato+anantaramauṣadham / </div>
            <div class="l">tataḥ karma bhiṣak paścājjñānapūrvaṃ samācaret // </div>
            <div class="l">yastu rogamavijñāya karmāṇyārabhate bhiṣak / </div>
            <div class="l">apyauṣadhavidhānajñastasya siddhiryadṛcchayā // </div>
            <div class="l">yastu rogaviśeṣajñaḥ sarvabhaiṣajyakovidaḥ / </div>
            <div class="l">deśakālapramāṇajñastasya siddhirasaṃśayam // </div>
            <div class="l">tatra ślokāḥ</div>
            <div class="l"> saṃgrahaḥ prakṛtirdeśo vikāramukhamīraṇam / </div>
            <div class="l">asandeho+anubandhaṃśca rogāṇāṃ saṃprakāśitaḥ // </div>
            <div class="l">doṣasthānāni rogāṇāṃ gaṇā nānātmajāśca ye / </div>
            <div class="l">rūpaṃ pṛthak ca doṣāṇāṃ karma cāpariṇāmi yat // </div>
            <div class="l">pṛthaktvena ca doṣāṇāṃ nirdiṣṭāḥ samupakramāḥ / </div>
            <div class="l">samyaṅmahati rogāṇāmadhyāye tattvadarśinā // </div>
          </div>
          <p><a name="idp2118944"><!--anchor--></a> ityagniveśakṛte tantre carakapratisaṃskṛte ślokasthāne mahārogādhyāyo nāma
            viṃśo+adhyāyaḥ // </p>
          <p><a name="idp2119600"><!--anchor--></a> samāpto rogacatuṣkaḥ // </p>
        </div>

        <div class="teidiv1" id="div2_body.1_div1.1_div2.21"><h3><a name="body.1_div1.1_div2.21"></a>1.21.  ekaviṃśo+adhyāyaḥ </h3>
          
          <p id="CS.1.21.1"><a name="CS.1.21.1"><!--anchor--></a>athāto+aṣṭauninditīyamadhyāyaṃ vyākhyāsyāmaḥ // </p>
          <p id="CS.1.21.2"><a name="CS.1.21.2"><!--anchor--></a>iti ha smāha bhagavānātreyaḥ // </p>
          <p id="CS.1.21.3"><a name="CS.1.21.3"><!--anchor--></a>iha khalu śarīramadhikṛtyāṣṭau puruṣā ninditā bhavanti; tadyathā ---
            atidīrghaśca, atihrasvaśca, atilomā ca, alomā ca&amp;, atikṛṣṇaśca, atigauraśca,
            atisthūlaśca, atikṛśaśceti // </p>
          <p id="CS.1.21.4"><a name="CS.1.21.4"><!--anchor--></a>tatrātisthūlakṛśayorbhūya evāpare ninditaviśeṣā bhavanti / </p>
          <p><a name="idp2124976"><!--anchor--></a>atisthūlasya tāvadāyuṣo hrāso &amp;javoparodhaḥ kṛcchravyavāyatā daurbalyaṃ
            daurgandhyaṃ svedābādhaḥ kṣudatimātraṃ pipāsātiyogāśceti bhavantyaṣṭau doṣāḥ / </p>
          <p><a name="idp2125824"><!--anchor--></a>tadatisthaulyamatisaṃpūraṇādgurumadhuraśītasngidhopayogādavyāyāmādavyavāyāddivāsvapnāddharṣanityatvādacintanādbījasvabhāvāccopajāyate
            / </p>
          <p><a name="idp2126576"><!--anchor--></a>tasya hyatimātramedasvino&amp; meda evopacīyate na tathetare dhātavaḥ, tasmādasyāyuṣo
            hrāsaḥ; śaithilyāt saukumāryādgurutvācca medaso &amp;javoparodhaḥ,
            śukrābahutvānmedasā++āvṛtamārgatvācca kṛcchravyavāyatā, daurbalyamasamatvāddhātūnāṃ,
            daurgandhyaṃ medodoṣānmedasaḥ svabhāvāt svedanatvācca, medasaḥ
            śleṣmasaṃsargādviṣyanditvādbahutvādgurutvādvyāyāmāsahatvācca svedābādhaḥ, tīkṣṇāgnitvāt
            prabhūtakoṣṭhavāyutvācca kṣudatimātraṃ pipāsātiyogaśceti // </p>
          <p id="CS.1.21.5"><a name="CS.1.21.5"><!--anchor--></a>bhavanti cātra</p>
          <div class="lg">
            <div class="l"> medasā+āvṛtamārgatvādvāyuḥ koṣṭhe viśeṣataḥ / </div>
            <div class="l">caran saṃdhukṣayatyagnimāhāraṃ śoṣayatyapi // </div>
            <div class="l">tasmāt sa śīghraṃ jarayatyāhāraṃ cātikāṅkṣati / </div>
            <div class="l">vikārāṃścāśnute ghorān kāṃścitkālavyatikramāt // </div>
            <div class="l">etāvupadravakarau viśeṣādagnimārutau / </div>
            <div class="l">etau hi dahataḥ sthūlā vanadāvo vanā yathā // </div>
            <div class="l">medasytīva saṃvṛddhe sahasaivānilādayaḥ / </div>
            <div class="l">vikārān dāruṇān kṛtvā nāśayantyāśu jīvitam // </div>
            <div class="l">medomāṃsātivṛddhatvāccalasphigudarastanaḥ / </div>
            <div class="l">ayathopacayotsāho naro+atisthūla ucyate // </div>
            <div class="l">iti medasvino doṣā hetavo rūpameva ca / </div>
            <div class="l">nirdiṣṭaṃ vakṣyate vācyamatikārśye tvataḥ param // </div>
            <div class="l">sevā rūkṣānnapānānām laṅghanaṃ pramityāśanam / </div>
            <div class="l">kriyātiyogaḥ śokaśca veganidrāvinigrahaḥ // </div>
            <div class="l">rūkṣasyodvartanaṃ snānasyābhyāsaḥ prakṛtirjarā / </div>
            <div class="l">vikārānuśayaḥ krodhaḥ kruvantyatikṛśaṃ naram // </div>
            <div class="l">vyāyāmamatisauhityaṃ kṣutpipāsāmayauṣadham / </div>
            <div class="l">kṛśo na sahate tadvadatiśītoṣṇamaithunam // </div>
            <div class="l">plīhā kāsaḥ kṣayaḥ śvāso gulmo+arśāṃsyudarāṇi ca / </div>
            <div class="l">kṛśaṃ prāyo+abhidhāvanti rogāśca grahaṇīgatāḥ // </div>
            <div class="l">śuṣkasphigudaragrīvo dhamanījālasantataḥ / </div>
            <div class="l">tvagasthiśeṣo+atikṛśaḥ sthūlaparvā naro mataḥ // </div>
            <div class="l">satataṃ vyādhitāvetāvatisthūlakṛśau narau / </div>
            <div class="l">satataṃ copacaryau hi karśanairbṛṃhaṇairapi // </div>
            <div class="l">sthaulyakārśye varaṃ kārśyaṃ samopakaraṇau hi tau / </div>
            <div class="l">yadyubhau vyādhirāgacchet sthūlamevātipīḍayet // </div>
            <div class="l">samamāṃsapramāṇastu samasāhanano naraḥ / </div>
            <div class="l">dṛḍhendriyo vikārāṇāṃ na balenābhibhūyate // </div>
            <div class="l">kṣutpipāsātapasaḥ śītavyāyāmasaṃsahaḥ / </div>
            <div class="l">samapaktā samajaraḥ samamāṃsacayo mataḥ // </div>
            <div class="l">guru cātarpaṇaṃ ceṣṭaṃ sthūlānāṃ karśanaṃ prati / </div>
            <div class="l">kṛśānāṃ bṛṃhaṇārthaṃ ca laghu saṃtarpaṇaṃ ca yat // </div>
            <div class="l">vātaghnānyannapānāni śleṣmamedoharāṇi ca / </div>
            <div class="l">rūkṣoṣṇā vastayastīkṣṇā rūkṣāṇyudvartanāni ca // </div>
            <div class="l">guḍūcībhadramustānāṃ prayogastraiphalastathā / </div>
            <div class="l">takrāriṣṭaprayogāśca prayogo mākṣikasya ca // </div>
            <div class="l">viḍaṅgaṃ nāgaraṃ kṣāraḥ kālaloharajo madhu / </div>
            <div class="l">yavāmalakacūrṇaṃ ca prayogaḥ kṣaudrasaṃyutaḥ / </div>
            <div class="l">bilvādipañcamūlasya prayogaḥ kṣaudrasaṃyutaḥ / </div>
            <div class="l">śilājatuprayogaśca ṣagnimantharasaḥ paraḥ // </div>
            <div class="l">praśātikā priyaṅguśca śyāmākā yavakā yavāḥ / </div>
            <div class="l">jūrṇāhvāḥ kodravā mudgāḥ kulatthāścakramudgakāḥ // </div>
            <div class="l">jāḍhakīnāṃ ca bījāni paṭolāmalakaiḥ saha / </div>
            <div class="l">bhojanārthaṃ prayojyāni pānām cānu madhūdakam // </div>
            <div class="l">ariṣṭāṃścānupānārthe medomāṃsakaphāpahān / </div>
            <div class="l">atisthaulyavināśāya saṃvibhajya prayojayet // </div>
            <div class="l">prajāgaraṃ vyavāyaṃ ca vyāyāmaṃ cintanāni ca / </div>
            <div class="l">sthaulyamicchan parityaktuṃ krameṇābhipravardhayet // </div>
            <div class="l">svapno harṣaḥ sukhā śayyā manaso nirvṛtiḥ śamaḥ / </div>
            <div class="l">cintāvyavāyavyāyāmavirāmaḥ priyadarśanam // </div>
            <div class="l">navānnāni navam madyaṃ grāmyānūpaudakā rasāḥ / </div>
            <div class="l">saṃskṛtāni ca māṃsāni dadhi sarpiḥ payāṃsai ca // </div>
            <div class="l">ikṣavaḥ śālayo māṣā godhūmā guḍavaikṛtam / </div>
            <div class="l">bastayaḥ snigdhamadhurāstailābhyaṅgaśca sarvadā // </div>
            <div class="l">snigdhamudvartanaṃ snānaṃ gandhamālyaniṣevaṇam / </div>
            <div class="l">śuklaṃ vāso yathākālaṃ doṣāṇāmavasecanam // </div>
            <div class="l">rasāyanānāṃ vṛṣyāṇāṃ yogānāmupasevanam / </div>
            <div class="l">hatvā+atikārśyamādhatte nṛṇāmupacayaṃ param // </div>
            <div class="l">acintanācca kaṛyāṇāṃ dhruvaṃ saṃtarpaṇena ca / </div>
            <div class="l">svapnaprasaṅgācca naro varāha iva puṣyati // </div>
            <div class="l">yadā tu manasi klānte karmātmānaḥ klamānvitāḥ / </div>
            <div class="l">viṣayebhyo nivartante tadā svapiti mānavaḥ // </div>
            <div class="l">nidrāyattam sukhaṃ duḥkhaṃ puṣṭiḥ kārśyaṃ balābalam / </div>
            <div class="l">vṛṣatā klībatā jñānamajñānaṃ jīvitaṃ na ca // </div>
            <div class="l">akāle+atiprasaṅgācca na ca nidrā niṣevitā / </div>
            <div class="l">sukhāyuṣī parākuryāt kālarātririvāparā // </div>
            <div class="l">saiva yuktā punaryuṅkte nidrā dehaṃ sukhāyuṣā / </div>
            <div class="l">puruṣaṃ yoginaṃ siddhyā satyā buddhirivāgatā // </div>
            <div class="l">gītādhyayanamadyastrīkarmabhārādhvakarśitāḥ / </div>
            <div class="l">ajīrṇinaḥ kṣatāḥ kṣīṇā vṛddhā bālāstathā+abalāḥ // </div>
            <div class="l">tṛṣṇātīsāraśūlārtāḥ śvāsino hikkinaḥ kṛśāḥ / </div>
            <div class="l">patitābhihatonmattāḥ klāntā yānaprajāgaraiḥ // </div>
            <div class="l">krodhaśokabhayaklāntā divāsvapnocitāśca ye / </div>
            <div class="l">sarva ete divāsvapnā severan sārvakālikam // </div>
            <div class="l">dhātusāmyaṃ tathā hyeṣāṃ balaṃ cāpyupajāyate / </div>
            <div class="l">śleṣmā puṣṇāti cāṅgāni sthairyaṃ bhavati cāyuṣaḥ // </div>
            <div class="l">grīṣme tvādānarūkṣāṇāṃ vardhamāne ca mārute / </div>
            <div class="l">rātrīṇāṃ cātisaṃkṣipādivāsvapnaḥ praśasyate // </div>
            <div class="l">grīṣmavarjyeṣu kāleṣu divāsvapnāt prakupyataḥ / </div>
            <div class="l">śleṣmapitte divāsvapnastasmātteṣu na śasyate // </div>
            <div class="l">medasvinaḥ snehanityāḥ śleṣmalāḥ śleṣmarogiṇaḥ / </div>
            <div class="l">dūṣīviṣārtāśc adivā na śayīran kadācana // </div>
            <div class="l">halīmakaḥ śiraḥśūlaṃ staimityaṃ gurugātratā / </div>
            <div class="l">aṅgamardo+agnināśaśca pralepo hṛdayasya ca // </div>
            <div class="l">śophārocakahṛllāsapīnasārdhāvabhedakāḥ / </div>
            <div class="l">koṭhāruḥpiḍakāḥ kaṇḍūstandrā kāso galāmayāḥ // </div>
            <div class="l">smṛtibuddhipramohaśca saṃrodhaḥ srotasāṃ jvaraḥ / </div>
            <div class="l">indriyāṇāmasāmarthyaṃ viṣavegapravartanam&amp;{ā.dha} // </div>
            <div class="l">bhavennṛṇāṃ divāsvapnasyāhitasya niṣevaṇāt / </div>
            <div class="l">tasmāddhitāhitaṃ svapnaṃ buddhvā svapyāt sukhaṃ budhaḥ // </div>
            <div class="l">rātrau jāgarāṇaṃ rūkṣaṃ snigdhaṃ prasvapanaṃ divā / </div>
            <div class="l">arūkṣamanabhiṣyandi tvāsīnapracalāyitam // </div>
            <div class="l">dehavṛttau yathā+āhārastathā svapnaḥ sukho mataḥ / </div>
            <div class="l">svapnāhārasmutthe da sthaulyakārśye viśeṣataḥ // </div>
            <div class="l">abhyaṅgotsādanaṃ snānaṃ grāmyānūpaudakā rasāḥ / </div>
            <div class="l">śālyannaṃ sadadhi kṣīraṃ sneho madyaṃ manaḥsukham // </div>
            <div class="l">manaso+anuguṇā gandhāḥ śabdāḥ saṃvāhanāni ca / </div>
            <div class="l">cakṣuṣostarpaṇaṃ lepaḥ śiraso vadanasya ca // </div>
            <div class="l">svāstīrṇā śayanaṃ veśma sukhaṃ kālastathocitaḥ / </div>
            <div class="l">ānayantyacirānnidrāṃ pranaṣṭa yā nimittataḥ // </div>
            <div class="l">kāyasya śirasaścaiva virekaśchardanaṃ bhayam / </div>
            <div class="l">cintā krodhastathā dhūmo vyāyāmo raktamokṣaṇam // </div>
            <div class="l">upavāso+asukhā śayyā sattvaudāryaṃ tamojayaḥ / </div>
            <div class="l">nidrāprasaṅgamahitaṃ vārayanti samutthitam // </div>
            <div class="l">eta eva ca vijñeyā nidrānāśasya hetavaḥ / </div>
            <div class="l">kāryaṃ kālo vikāraśca prakṛtirvāyureva ca // </div>
            <div class="l">tamobhavā śleṣmasamudbhavā ca manaḥśarīraśramasaṃbhavā ca / </div>
            <div class="l">āgantukīvyādhyanuvartinī ca rātrisvabhāvaprabhavā ca nidrā
              //CS.1.21.59ab/ rātrisvabhāvaprabhavā matā yā tāṃ bhūtadhātrīṃ pravadanti tajjñāḥ / </div>
            <div class="l">tamobhavāmāhuraghasya mūlaṃ śeṣāḥ punarvyādhiṣu nirdiśanti // </div>
            <div class="l">tatra ślokāḥ</div>
            <div class="l"> ninditāḥ puruṣāsteṣāṃ yau viśeṣeṇa ninditau / </div>
            <div class="l">nindite kāraṇaṃ doṣāstayorninditabheṣajam // </div>
            <div class="l">yebhyo yadā hitā nidrā yebhyaścāpyahitā yadā / </div>
            <div class="l">atinidrāyānidrāya bheṣajaṃ yadbhavā ca sā // </div>
            <div class="l">yā yā yathāprabhāvā ca nidra tat sarvamatrijaḥ / </div>
            <div class="l">aṣtāuninditasaṃkhyāte vyājahāara punarvasuḥ // </div>
          </div>
          <p><a name="idp2238816"><!--anchor--></a> ityagniveśakṛte tantre carakapratisaṃskṛte ślokasthāne+aṣṭauninditīyo
            nāmaikaviṃśatitamo+adhyāyaḥ // </p>
        </div>

        <div class="teidiv1" id="div2_body.1_div1.1_div2.22"><h3><a name="body.1_div1.1_div2.22"></a>1.22.  dvāviṃśo+adhyāyaḥ/</h3>
          
          <p id="CS.1.22.1"><a name="CS.1.22.1"><!--anchor--></a>athāto laṅghanabṛṃhaṇīyamadhyāyaṃ vyākhyāsyāmaḥ&amp;// </p>
          <p id="CS.1.22.2"><a name="CS.1.22.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">tapaḥsvādhyāyaniratānātreyaḥ śiṣyasattamān/ </div>
            <div class="l">ṣaḍagniveśapramukhānuktavān paricodayam// </div>
            <div class="l">laṅghanaṃ&amp; bṛṃhaṇaṃ kāle rūkṣaṇaṃ snehanaṃ tathā/ </div>
            <div class="l">svedanaṃ stambhanaṃ caiva jānīte yaḥ sa vai bhiṣak// </div>
            <div class="l">tamuktavantamātreyamagniveśa uvāca ha// </div>
            <div class="l">bhagavaṃllaṅghanaṃ &amp;kiṃsvillaṅghanīyāśca kīdṛśāḥ/ </div>
            <div class="l">bṛṃhaṇaṃ bṛṃhaṇīyāśca rūkṣaṇīyāśca rūkṣaṇam// </div>
            <div class="l">ke snehāḥ&amp; snehanīyāśca svedāḥ svedyāśca ke matāḥ/ </div>
            <div class="l">stambhanaṃ stambhanīyāśca vaktumarhasi tadguro!// </div>
            <div class="l">laṅghanaprabhṛtīnāṃ ca ṣaṇṇāmeṣāṃ samāsataḥ/ </div>
            <div class="l">&amp;kṛtākṛtātivṛttānāṃ lakṣaṇaṃ vaktumarhasi// </div>
            <div class="l">tadagniveśasya vaco niśamya gururabravīt/ </div>
            <div class="l">yat kiñcillāghavakaraṃ dehe tallaṅghanaṃ smṛtam// </div>
            <div class="l">bṛhattvaṃ yaccharīrasya janayettacca bṛṃhaṇam/ </div>
            <div class="l">raukṣyaṃ kharatvaṃ vaiśadyaṃ yat kuryāttaddhi rūkṣaṇam// </div>
            <div class="l">snehanaṃ &amp;snehaviṣyandamārdavakledakārakam/ </div>
            <div class="l">stambhagauravaśītaghnaṃ svedanaṃ svedakārakam// </div>
            <div class="l">stambhanaṃ stambhayati yadgatimantaṃ calaṃ dhruvam/ </div>
            <div class="l">laghūṣṇatīkṣṇaviśadaṃ rūkṣaṃ sūkṣmaṃ kharaṃ saram// </div>
            <div class="l">kaṭhinaṃ caiva yaddravyaṃ prāyastallaṅghanaṃ smṛtam/ </div>
            <div class="l">guru śītaṃ mṛdu snigdhaṃ bahalaṃ sthūlapicchilam// </div>
            <div class="l">prāyo mandaṃ sthiraṃ ślakṣṇaṃ dravyaṃ bṛṃhaṇamucyate/ </div>
            <div class="l">rūkṣaṃ laghu kharaṃ tīkṣṇamuṣṇaṃ sthiramapicchilam// </div>
            <div class="l">prāyaśaḥ kaṭhinaṃ caiva yaddravyaṃ taddhi rūkṣaṇam/ </div>
            <div class="l">dravaṃ sūkṣmaṃ saraṃ snigdhaṃ picchilaṃ guru śītalam/ </div>
            <div class="l">prāyo mandaṃ mṛdu ca yaddravyaṃ tatsnehanaṃ matam// </div>
            <div class="l">uṣṇaṃ tīkṣṇaṃ saraṃ snigdhaṃ rūkṣaṃ sūkṣmaṃ dravaṃ sthiram/ </div>
            <div class="l">dravyaṃ guru ca yat prāyastaddhi svedanamucyate// </div>
            <div class="l">śītaṃ mandaṃ mṛdu ślakṣṇaṃ rūkṣaṃ sūkṣmaṃ dravaṃ sthiram/ </div>
            <div class="l">yaddravyaṃ laghu coddiṣṭaṃ prāyastat stambhanaṃ smṛtam// </div>
            <div class="l">catuṣprakārā saṃśuddhiḥ pipāsā mārutātapau/ </div>
            <div class="l">pācanānyupavāsaśca vyāyāmaśceti laṅghanam// </div>
            <div class="l">prabhūtaśleṣmapittāsramalāḥ saṃsṛṣṭamārutāḥ/ </div>
            <div class="l">bṛhaccharīrā balino laṅghanīyā viśuddhibhiḥ// </div>
            <div class="l">yeṣāṃ madhyabalā rogāḥ kaphapittasamutthitāḥ/ </div>
            <div class="l">vamyatīsārahṛdrogavisūcyalasakajvarāḥ// </div>
            <div class="l">vibandhagauravodgārahṛllāsārocakādayaḥ/ </div>
            <div class="l">pācanaistān bhiṣak prājñaḥ prāyeṇādāvupācaret// </div>
            <div class="l">eta eva yathoddiṣṭā yeṣāmalpabalā gadāḥ/ </div>
            <div class="l">pipāsānigrahaisteṣāmupavāsaiśca tāñjayet// </div>
            <div class="l">&amp;rogāñjayenmadhyabalān vyāyāmātapamārutaiḥ/ </div>
            <div class="l">balināṃ kiṃ punaryeṣāṃ &amp;rogāṇāmavaraṃ balam// </div>
            <div class="l">tvagdoṣiṇāṃ pramīḍhānāṃ&amp; snigdhābhiṣyandibṛṃhiṇām/ </div>
            <div class="l">śiśire laṅghanaṃ śastamapi vātavikāriṇām// </div>
            <div class="l">adigdhaviddhamakliṣṭaṃ vayasthaṃ sātmyacāriṇām/ </div>
            <div class="l">mṛgamatsyavihaṅgānāṃ māṃsaṃ bṛṃhaṇamucyate// </div>
            <div class="l">kṣīṇāḥ kṣatāḥ kṛśā vṛddhā durbalā nityamadhvagāḥ/ </div>
            <div class="l">strīmadyanityā grīṣme ca bṛṃhaṇīyā narāḥ smṛtāḥ// </div>
            <div class="l">śoṣārśograhaṇīdoṣairvyādhibhiḥ karśitāśca ye/ </div>
            <div class="l">teṣāṃ kravyādamāṃsānāṃ bṛṃhaṇā laghavo rasāḥ// </div>
            <div class="l">snānamutsādanaṃ svapno madhurāḥ snehabastayaḥ/ </div>
            <div class="l">śarkarākṣīrasarpīṃṣi sarveṣāṃ buddhi bṛṃhaṇam// </div>
            <div class="l">kaṭutiktakaṣāyāṇāṃ sevanaṃ strīṣvasaṃyamaḥ/ </div>
            <div class="l">khalipiṇyākatakrāṇāṃ madhvādīnāṃ ca rūkṣaṇam// </div>
            <div class="l">abhiṣyaṇṇā mahādoṣā marmasthā vyādhayaśca ye/ </div>
            <div class="l">ūrustambhaprabhṛtayo rūkṣaṇīyā nidarśitāḥ// </div>
            <div class="l">snehāḥ snehayitavyāśca svedāḥ svedyāśca ye narāḥ/ </div>
            <div class="l">snehādhyāye mayoktāste svedākhye ca savistaram// </div>
            <div class="l">dravaṃ tanvasaraṃ yāvacchītīkaraṇamauṣadham/ </div>
            <div class="l">svādu tiktaṃ kaṣāyaṃ ca stambhanaṃ sarvameva tat// </div>
            <div class="l">pittakṣārāgnidagdhā ye vamyatīsārapīḍitāḥ/ </div>
            <div class="l">viṣasvedātiyogārtāḥ &amp;stambhanīyā nidarśitāḥ// </div>
            <div class="l">vātamūtrapurīṣāṇāṃ visarge gātralāghave/ </div>
            <div class="l">hṛdayodgārakaṇṭhāsyaśuddhau tandrāklame gate// </div>
            <div class="l">svede jāte rucau caiva kṣutpipāsāsahodaye/ </div>
            <div class="l">kṛtaṃ laṅghanamādeśyaṃ nirvyathe cāntarātmani// </div>
            <div class="l">parvabhedo+aṅgamardaśca kāsaḥ śoṣo mukhasya ca/ </div>
            <div class="l">kṣutpraṇāśo+arucistṛṣṇā daurbalyaṃ śrotranetrayoḥ// </div>
            <div class="l">manasaḥ saṃbhramo+abhīkṣṇamūrdhvavātastamo hṛdi/ </div>
            <div class="l">dehāgnibalanāśaśca laṅghane+atikṛte bhavet// </div>
            <div class="l">balaṃ puṣṭyupalambhaśca kārśyadoṣavivarjanam/ </div>
            <div class="l">lakṣaṇaṃ bṛṃhite sthaulyamati cātyarthabṛṃhite// </div>
            <div class="l">kṛtātikṛtaliṅgaṃ yallaṅghite &amp;taddhi rūkṣite/ </div>
            <div class="l">stambhitaḥ syādbale labdhe yathoktaiścāmayairjitaiḥ// </div>
            <div class="l">śyāvatā stabdhagātratvamudvego hanusaṃgrahaḥ/ </div>
            <div class="l">hṛdvarconigrahaśca syādatistambhitalakṣaṇam// </div>
            <div class="l">lakṣaṇaṃ cākṛtānāṃ syāt ṣaṇṇāmeṣāṃ samāsataḥ/ </div>
            <div class="l">tadauṣadhānāṃ &amp;dhātūnāmaśamo vṛddhireva ca// </div>
            <div class="l">iti ṣaṭ sarvarogāṇāṃ proktāḥ samyagupakramāḥ/ </div>
            <div class="l">sādhyānāṃ sādhane siddhā mātrākālānurodhinaḥ// </div>
          </div>
          <p id="CS.1.22.43"><a name="CS.1.22.43"><!--anchor--></a>bhavati cātra ---</p>
          <div class="lg">
            <div class="l"> doṣāṇāṃ bahusaṃsargāt saṅkīryante hyupakramāḥ/ </div>
            <div class="l">ṣaṭtvaṃ tu nātivartante tritvaṃ vātādayo yathā// </div>
          </div>
          <p id="CS.1.22.44"><a name="CS.1.22.44"><!--anchor--></a>tatra ślokāḥ ---</p>
          <div class="lg">
            <div class="l"> ityasmiṃlaṅghanādhyāye vyākhyātāḥ ṣaḍupakramāḥ/ </div>
            <div class="l">yathāpraśnaṃ bhagavatā cikitsā yaiḥ pravartate// </div>
          </div>
          <p><a name="idp2305520"><!--anchor--></a> ityagniveśakṛte tantre carakapratisaṃskṛte ślokasthāne laṅghanabṛṃhaṇīyo nāma
            dvāviṃśo+adhyāyaḥ//22// </p>
        </div>

        <div class="teidiv1" id="div2_body.1_div1.1_div2.23"><h3><a name="body.1_div1.1_div2.23"></a>1.23.  trayoviṃśo+adhyāyaḥ/</h3>
          
          <p id="CS.1.23.1"><a name="CS.1.23.1"><!--anchor--></a>athātaḥ saṃtarpaṇīyamadhyāyaṃ vyākhyāsyāmaḥ// </p>
          <p id="CS.1.23.2"><a name="CS.1.23.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">saṃtarpayati yaḥ snigdhairmadhurairgurupicchilaiḥ/ </div>
            <div class="l">navānnairnavamadyaiśca māṃsaiścānūpavārijaiḥ// </div>
            <div class="l">gorasairgauḍikaiścānnaiḥ&amp; paiṣṭikaiścātimātraśaḥ/ </div>
            <div class="l">ceṣṭādveṣī divāsvapnaśayyāsanasukhe rataḥ// </div>
            <div class="l">rogāstasyopajāyante saṃtarpaṇanimittajāḥ/ </div>
            <div class="l">pramehapiḍakākoṭhakaṇḍūpāṇḍvāmayajvarāḥ&amp;// </div>
            <div class="l">kuṣṭhānyāmapradoṣāśca mūtrakṛcchramarocakaḥ/ </div>
            <div class="l">tandrā klaibyamatisthaulyamālasyaṃ gurugātratā// </div>
            <div class="l">indriyasrotasāṃ lepo buddhermohaḥ pramīlakaḥ/ </div>
            <div class="l">śophāścaivaṃvidhāścānye śīghramapratikurvataḥ// </div>
            <div class="l">śastamullekhanaṃ tatra vireko raktamokṣaṇam/ </div>
            <div class="l">vyāyāmaścopavāsaśca dhūmāśca svedanāni ca// </div>
            <div class="l">sakṣaudraścābhayāprāśaḥ prāyo rūkṣānnasevanam/ </div>
            <div class="l">cūrṇapradehā ye coktāḥ kaṇḍūkoṭhavināśanāḥ// </div>
            <div class="l">triphalāragvadhaṃ pāṭhāṃ saptaparṇaṃ savatsakam/ </div>
            <div class="l">mustaṃ samadanaṃ nimbaṃ jalenotkvathitaṃ pibet// </div>
            <div class="l">tena mehādayo yānti nāśamabhyasyato dhruvam/ </div>
            <div class="l">mātrākālaprayuktena saṃtarpaṇasamutthitāḥ// </div>
            <div class="l">mustamāragvadhaḥ pāṭhā triphalā devadāru ca/ </div>
            <div class="l">śvadaṃṣṭrā khadiro nimbo haridre tvakca vatsakāt// </div>
            <div class="l">rasameṣāṃ yathādoṣaṃ prātaḥ prātaḥ pibannaraḥ/ </div>
            <div class="l">saṃtarpaṇakṛtaiḥ sarvairvyādhibhiḥ saṃpramucyate// </div>
            <div class="l">ebhiścodvartanodgharṣasnānayogopayojitaiḥ/ </div>
            <div class="l">tvagdoṣāḥ praśamaṃ yānti tathā snehopasaṃhitaiḥ// </div>
            <div class="l">kuṣṭhaṃ gomedako hiṅgu krauñcāsthi tryūṣaṇaṃ vacā/ </div>
            <div class="l">vṛṣakaile śvadaṃṣṭrā ca kharāhvā cāśmabhedakaḥ// </div>
            <div class="l">takreṇa dadhimaṇḍena badarāmlarasena vā/ </div>
            <div class="l">mūtrakṛcchraṃ pramehaṃ ca pītametadvyapohati// </div>
            <div class="l">takrābhayāprayogaiśca triphalāyāstathaiva ca/ </div>
            <div class="l">ariṣṭānāṃ prayogaiśca yānti mehādayaḥ śamam// </div>
            <div class="l">tryūṣaṇaṃ triphalā kṣaudraṃ krimighnamajamodakaḥ/ </div>
            <div class="l">mantho+ayaṃ saktavastailaṃ hito lohodakāplutaḥ// </div>
            <div class="l">&amp;vyoṣaṃ viḍaṅgaṃ śigrūṇi triphalāṃ kaṭurohiṇīm/ </div>
            <div class="l">bṛhatyau dve haridre dve pāṭhāmativiṣāṃ sthirām// </div>
            <div class="l">hiṅgu kebukamūlāni yavānīdhānyacitrakān/ </div>
            <div class="l">sauvarcalamajājīṃ ca hapuṣāṃ ceti cūrṇayet// </div>
            <div class="l">cūrṇatailaghṛtakṣaudrabhāgāḥ syurmānataḥ samāḥ/ </div>
            <div class="l">saktūnāṃ ṣoḍaśaguṇo bhāgaḥ saṃtarpaṇaṃ pibet// </div>
            <div class="l">prayogādasya śāmyanti rogāḥ saṃtarpaṇotthitāḥ/ </div>
            <div class="l">pramehā mūḍhavātāśca kuṣṭhānyarśāṃsi kāmalāḥ// </div>
            <div class="l">plīhā pāṇḍvāmayaḥ śopho mūtrakṛcchramarocakaḥ/ </div>
            <div class="l">hṛdrogo rājayakṣmā ca kāsaḥ śvāso galagrahaḥ// </div>
            <div class="l">krimayo grahaṇīdoṣāḥ śvaitryaṃ sthaulyamatīva ca/ </div>
            <div class="l">narāṇāṃ dīpyate cāgniḥ smṛtirbuddhiśca vardhate// </div>
            <div class="l">vyāyāmanityo jīrṇaśī yavagodhūmabhojanaḥ/ </div>
            <div class="l">saṃtarpaṇakṛtairdoṣaiḥ &amp;sthaulyaṃ muktvā vimucyate// </div>
            <div class="l">uktaṃ saṃtarpaṇotthānāmapatarpaṇamauṣadham/ </div>
            <div class="l">vakṣyante sauṣadhāścordhvamapatarpaṇajā gadāḥ// </div>
            <div class="l">dehāgnibalavarṇaujaḥśukramāṃsaparikṣayaḥ/ </div>
            <div class="l">jvaraḥ kāsānubandhaśca pārśvaśūlamarocakaḥ// </div>
            <div class="l">śrotradaurbalyamunmādaḥ pralāpo hṛdayavyathā/ </div>
            <div class="l">viṇmūtrasaṃgrahaḥ śūlaṃ jaṅghorutrikasaṃśrayam// </div>
            <div class="l">parvāsthisandhimedaśca ye cānye vātajā gadāḥ/ </div>
            <div class="l">ūrdhvavātādayaḥ sarve jāyante te+apatarpaṇāt// </div>
            <div class="l">teṣāṃ saṃtarpaṇaṃ tajjñaiḥ punarākhyātamauṣadham/ </div>
            <div class="l">yattadātve samarthaṃ syādabhyāse vā tadiṣyate&amp;// </div>
            <div class="l">sadyaḥkṣīṇo hi sadyo vai tarpaṇenopacīyate/ </div>
            <div class="l">narte saṃtarpaṇābhyāsāccirakṣīṇastu puṣyati// </div>
            <div class="l">dehāgnidoṣabhaiṣajyamātrākālānuvartinā/ </div>
            <div class="l">kāryamatvaramāṇena bheṣajaṃ ciradurbale// </div>
            <div class="l">hitā māṃsarasāstasmai payāṃsi ca ghṛtāni ca/ </div>
            <div class="l">snānāni bastayo+abhyaṅgāstarpaṇāśca ye// </div>
            <div class="l">jvarakāsaprasaktānāṃ kṛśānāṃ mūtrakṛcchriṇām/ </div>
            <div class="l">tṛṣyatāmūrdhvavātānāṃ vakṣyante tarpaṇā hitāḥ// </div>
            <div class="l">śarkarāpippalītailaghṛtakṣaudraiḥ samāṃśakaiḥ/ </div>
            <div class="l">saktudviguṇito vṛṣyasteṣāṃ manthaḥ praśasyate// </div>
            <div class="l">saktavo madirā kṣaudraṃ śarkarā ceti tarpaṇam/ </div>
            <div class="l">pibenmārutaviṇmūtrakaphapittānulomanam// </div>
            <div class="l">phaṇitaṃ saktavaḥ sarpirdadhimaṇḍo+amlakāñjikam/ </div>
            <div class="l">tarpaṇaṃ mūtrakṛcchraghnamudāvartaharaṃ pibet// </div>
            <div class="l">manthaḥ kharjūramṛdvīkāvṛkṣāmlāmlīkadāḍimaiḥ/ </div>
            <div class="l">parūṣakaiḥ sāmalakairyukto madyavikāranut// </div>
            <div class="l">svāduramlo jalakṛtaḥ sasneho rūkṣa eva vā/ </div>
            <div class="l">sadyaḥ saṃtarpaṇo manthaḥ sthairyavarṇabalapradaḥ// </div>
          </div>
          <p id="CS.1.23.40"><a name="CS.1.23.40"><!--anchor--></a>tatra ślokaḥ--- </p>
          <div class="lg">
            <div class="l"> saṃtarpaṇotthā ye rogā rogā ye cāpatarpaṇāt/ </div>
            <div class="l">saṃtarpaṇīye te+adhyāye sauṣadhāḥ parikīrtitāḥ// </div>
          </div>
          <p><a name="idp2365328"><!--anchor--></a> ityagniveśakṛte tantre carakapratisaṃskṛte ślokasthāne saṃtarpaṇīyo nāma
            trayoviṃśo+adhyāyaḥ//23// </p>
        </div>
        <div class="teidiv1" id="div2_body.1_div1.1_div2.24"><h3><a name="body.1_div1.1_div2.24"></a>1.24.  caturviṃśo+adhyāyaḥ/</h3>
          
          <p id="CS.1.24.1"><a name="CS.1.24.1"><!--anchor--></a>athāto vidhiśoṇitīyamadhyāyaṃ vyākhyāsyāmaḥ&amp;// </p>
          <p id="CS.1.24.2"><a name="CS.1.24.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">vidhinā śoṇitaṃ jātaṃ śuddhaṃ bhavati dehinām/ </div>
            <div class="l">deśakālaukasātmyānāṃ vidhiryaḥ saṃprakāśitaḥ// </div>
            <div class="l">tadviśuddhaṃ hi rudhiraṃ balavarṇasukhāyuṣā/ </div>
            <div class="l">yunakti prāṇinaḥ śoṇitaṃ hyanuvartate// </div>
            <div class="l">praduṣṭabahutīkṣṇoṣṇairmadyairanyaiśca tadvidhraiḥ/ </div>
            <div class="l">tathā+atilavaṇakṣārairamlaiḥ kaṭubhireva ca// </div>
            <div class="l">kulatthamāṣaniṣpāvatilatailaniṣevaṇaiḥ/ </div>
            <div class="l">piṇḍālumūlakādīnāṃ haritānāṃ ca sarvaśaḥ// </div>
            <div class="l">jalajānūpabailānāṃ prasahānāṃ ca sevanāt/ </div>
            <div class="l">dadhyamlamastusuktānāṃ surāsauvīrakasya ca// </div>
            <div class="l">viruddhānāmupaklinnapūtīnāṃ bhakṣaṇena ca/ </div>
            <div class="l">bhuktvā divā prasvapatāṃ dravasnigdhagurūṇi ca// </div>
            <div class="l">atyādānāṃ tathā krodhaṃ bhajatāṃ cātapānalau/ </div>
            <div class="l">chardivegapratīghātāt kāle cānavasecanāt// </div>
            <div class="l">śramābhighātasaṃtāpairajīrṇādhyaśanaistathā/ </div>
            <div class="l">śaratkālasvabhāvācca śoṇitaṃ saṃpraduṣyati// </div>
            <div class="l">tataḥ śoṇitajā rogāḥ prajāyante pṛthagvidhāḥ/ </div>
            <div class="l">mukhapāko+&amp;akṣirāgaśca pūtighrāṇāsyagandhitā// </div>
            <div class="l">gulmopakuśavīsarparaktapittapramīlakāḥ/ </div>
            <div class="l">vidradhī raktamehaśca pradaro vātaśoṇitam// </div>
            <div class="l">vaivarṇyamagnisādaśca pipāsā gurugātratā/ </div>
            <div class="l">saṃtāpaścātidaurbalyamaruciḥ śirasaśca ruk// </div>
            <div class="l">vidāhaścānnapānasya tiktāmlodgiraṇaṃ klamaḥ/ </div>
            <div class="l">krodhapracuratā buddheḥ saṃmoho lavaṇāsyatā// </div>
            <div class="l">svedaḥ śarīradaurgandhyaṃ madaḥ kampaḥ svarakṣayaḥ/ </div>
            <div class="l">tandrānidrātiyogaśca tamasaścātidarśanam// </div>
            <div class="l">kaṇḍvaruḥkoṭhapiḍakākuṣṭhacarmadalādayaḥ/ </div>
            <div class="l">vikārāḥ sarva evaite vijñeyāḥ śoṇitāśrayāḥ// </div>
            <div class="l">śītoṣṇasnigdharūkṣādyairupakrāntāśca ye gadāḥ/ </div>
            <div class="l">samyak sādhyā na sidhyanti raktajāṃstān vibhāvayet// </div>
            <div class="l">kuryācchoṇitarogeṣu raktapittaharīṃ kriyām/ </div>
            <div class="l">virekamupavāsaṃ ca srāvaṇaṃ śoṇitasya ca// </div>
            <div class="l">baladoṣapramāṇādvā viśuddhyā rudhirasya vā/ </div>
            <div class="l">rudhiraṃ srāvayejjantorāśayaṃ&amp; prasamīkṣya vā// </div>
            <div class="l">aruṇābhaṃ bhavedvātādviśadaṃ phenilaṃ tanu/ </div>
            <div class="l">pittāt pītāsitaṃ raktaṃ styāyatyauṣṇyāccireṇa ca// </div>
            <div class="l">īṣatpāṇḍu kaphādduṣṭaṃ picchilaṃ tantumadghanam/ </div>
            <div class="l">saṃsṛṣṭaliṅgaṃ&amp; saṃsargāttriliṅgaṃ sānnipātikam// </div>
            <div class="l">tapanīyendragopābhaṃ padmālaktakasannibham/ </div>
            <div class="l">guñjāphalasavarṇaṃ ca viśuddhaṃ viddhi śoṇitam// </div>
            <div class="l">nātyuṣṇaśītaṃ laghu dīpanīyaṃ rakte+apanīte hitamannapānam/ </div>
            <div class="l">tadā śarīraṃ hyanavastitāsṛgagnirviśeṣeṇa ca rakṣitavyaḥ// </div>
            <div class="l"> prasannavarṇendriyamindriyārthānicchantamavyāhatapaktṛvegam/ </div>
            <div class="l">sukhānvitaṃ tuṣṭibalopapannaṃ (puṣṭi-) viśuddharaktaṃ puruṣaṃ vandanti// </div>
            <div class="l">yadā tu raktavāhīni rasasaṃjñāvahāni ca/ </div>
            <div class="l">pṛthak pṛthak samastā vā srotāṃsi kupitā malāḥ// </div>
            <div class="l">malināhāraśīlasya rajomohāvṛtātmanaḥ/ </div>
            <div class="l">pratihatyāvatiṣṭhante jāyante vyādhayastadā// </div>
            <div class="l">madamūrcchāyasaṃnyāsāsteṣāṃ vidyādvicakṣaṇaḥ/ </div>
            <div class="l">yathottaraṃ balādhikyaṃ hetuliṅgopaśāntiṣu// </div>
            <div class="l">durbalaṃ cetasaḥ sthānaṃ yadā vāyuḥ prapadyate/ </div>
            <div class="l">mano vikṣobhayañjantoḥ saṃjñāṃ saṃmohayettadā// </div>
            <div class="l">pittamevaṃ kaphaścaivaṃ mano vikṣobhayannṛṇām/ </div>
            <div class="l">saṃjñāṃ nayatyākulatāṃ viśeṣaścātra vakṣyate// </div>
            <div class="l">saktānalpadrutābhāṣaṃ calaskhalitaceṣṭitam&amp;/ </div>
            <div class="l">vidyādvātamadāviṣṭaṃ rūkṣaśyāvāruṇākṛtim/ </div>
            <div class="l">sakrodhaparuṣābhāṣaṃ saṃprahārakalipriyam/ </div>
            <div class="l">vidyāt pittamadāviṣṭaṃ raktapītāsitākṛtim// </div>
            <div class="l">svalpāsaṃbaddhavacanaṃ tandrālasyasamanvitam/ </div>
            <div class="l">vidyāt kaphamadāviṣṭaṃ pāṇḍuṃ pradhyānatatparam// </div>
            <div class="l">sarvāṇyetāni rūpāṇi sannipātakṛte made/ </div>
            <div class="l">jāyate śāmyati kṣipraṃ mado madyamadākṛtiḥ// </div>
            <div class="l">yaśca madyakṛtaḥ prokto viṣajo raudhiraśca yaḥ/ </div>
            <div class="l">sarva ete madā narte vātapittakaphatrayāt// </div>
            <div class="l">nīlaṃ vā yadi vā kṛṣṇamākāśamathavā+aruṇam/ </div>
            <div class="l">paśyaṃstamaḥ praviśati śīghraṃ ca pratibudhyate&amp;// </div>
            <div class="l">vepathuścāṅgamardaśca prapīḍā hṛdayasya ca/ </div>
            <div class="l">kārśyaṃ śyāvāruṇā cchāyā mūrcchāye vātasaṃbhave// </div>
            <div class="l">raktaṃ haritavarṇaṃ vā viyat pītamathāpi vā/ </div>
            <div class="l">paśyaṃstamaḥ praviśati sasvedaḥ pratibudhyate// </div>
            <div class="l">sapipāsaḥ sasaṃtāpo raktapītākulekṣaṇaḥ/ </div>
            <div class="l">saṃbhinnavarcāḥ pītābho mūrcchāye pittasaṃbhave// </div>
            <div class="l">meghasaṅkāśamākāśamāvṛtaṃ vā tamoghanaiḥ/ </div>
            <div class="l">paśyaṃstamaḥ praviśati cirācca pratibudhyate// </div>
            <div class="l">gurubhiḥ prāvṛtairaṅgairyathaivārdreṇa carmaṇā/ </div>
            <div class="l">saprasekaḥ sahṛllāso mūrcchāye kaphasaṃbhave// </div>
            <div class="l">sarvākṛtiḥ sannipātādapasmāra ivāgataḥ/ </div>
            <div class="l">sa jantuṃ pātayatyāśu vinā bībhatsaceṣṭitaiḥ// </div>
            <div class="l">doṣeṣu madamūrcchāyāḥ kṛtavegeṣu&amp; dehinām/ </div>
            <div class="l">svayamevopaśāmyanti saṃnyāso nauṣadhairvinā// </div>
            <div class="l">vāgdehamanasāṃ ceṣṭāmākṣipyātibalā malāḥ/ </div>
            <div class="l">saṃnyasyantyabalaṃ jantuṃ prāṇāyatanasaṃśritāḥ// </div>
            <div class="l">sa nā saṃnyāsasaṃnyastaḥ kāṣṭhībhūto mṛtopamaḥ/ </div>
            <div class="l">prāṇairviyujyate śīghraṃ muktvā sadyaḥphalāḥ kriyāḥ// </div>
            <div class="l">durge+ambhasi yathā majjadbhājanaṃ tvarayā budhaḥ/ </div>
            <div class="l">gṛhṇīyāttalamaprāptaṃ tathā saṃnyāsapīḍitam// </div>
            <div class="l">añjanānyavapīḍāśca dhūmāḥ pradhamanāni ca/ </div>
            <div class="l">sūcībhistodanaṃ śastaṃ dāhaḥ pīḍā nakhāntare// </div>
            <div class="l">luñcanaṃ keśalomnāṃ ca dantairdaśanameva ca/ </div>
            <div class="l">ātmaguptāvagharṣaśca hitaṃ tasyāvabodhane// </div>
            <div class="l">saṃmūrcchitāni tīkṣṇāni madyāni vividhāni ca/ </div>
            <div class="l">prabhūtakaṭuyuktāni&amp; tasyāsye gālayenmuhuḥ// </div>
            <div class="l">mātuluṅgarasaṃ tadvanmahauṣadhasamāyutam/ </div>
            <div class="l">tadvatsauvarcalaṃ dadyādyuktaṃ madyāmlakāñjikaiḥ// </div>
            <div class="l">hiṅgūṣaṇasamāyuktaṃ yāvat saṃjñāprabodhanam/ </div>
            <div class="l">prabuddhasaṃjñamannaiśca laghubhistamupācaret// </div>
            <div class="l">vismāpanaiḥ smāraṇaiśca priyaśrutibhireva ca/ </div>
            <div class="l">paḍubhirgītavāditraśabdaiścitraiśca darśanaiḥ// </div>
            <div class="l">sraṃsanollekhanairdhūmairañjanaiḥ kavalagrahaiḥ/ </div>
            <div class="l">śoṇitasyāvasekaiśca vyāyāmodgharṣṇaistathā// </div>
            <div class="l">prabuddhasaṃjñaṃ matimānanubandhamupakramet/ </div>
            <div class="l">&amp;tasya saṃrakṣitavyaṃ hi manaḥ pralayahetutaḥ// </div>
            <div class="l">snehasvedopapannānāṃ yathādoṣaṃ yathābalam/ </div>
            <div class="l">pañca karmāṇi kurvīta mūrcchāyeṣu madeṣu ca// </div>
            <div class="l">aṣṭāviṃśatyauṣadhasya tathā tiktasya sarpiṣaḥ/ </div>
            <div class="l">prayogaḥ śasyate tadvanmahataḥ ṣaṭpalasya vā// </div>
            <div class="l">triphalāyāḥ prayogo vā saghṛtakṣaudraśarkaraḥ/ </div>
            <div class="l">śilājatuprayogo vā prayogaḥ payaso+api vā// </div>
            <div class="l">pippalīnāṃ prayogo vā payasā citrakasya vā/ </div>
            <div class="l">rasāyanānāṃ kaumbhasya sarpiṣo vā praśasyate// </div>
            <div class="l">raktāvasekācchāstrāṇāṃ satāṃ sattvavatāmapi/ </div>
            <div class="l">sevanānmadamūrcchāyāḥ praśamyanti śarīriṇām// </div>
          </div>
          <p id="CS.1.24.59"><a name="CS.1.24.59"><!--anchor--></a> tatra ślokau---</p>
          <div class="lg">
            <div class="l">viśuddhaṃ cāviśuddhaṃ ca śoṇitaṃ tasya hetavaḥ/ </div>
            <div class="l">raktapradoṣajā rogāsteṣu rogeṣu cauṣadham// </div>
            <div class="l">madamūrcchāyasaṃnyāsahetulakṣaṇabheṣajam/ </div>
            <div class="l">vidhiśoṇitake+adhyāye sarvametat prakāśitam// </div>
          </div>
          <p><a name="idp2453760"><!--anchor--></a> ityagniveśakṛte tantre carakapratisaṃskṛte ślokasthāne vidhiśoṇitīyo nāma
            caturviṃśo+adhyāyaḥ//24// </p>
          <p><a name="idp2454432"><!--anchor--></a> samāpto yojanācatuṣkaḥ//6// </p>
        </div>
        <div class="teidiv1" id="div2_body.1_div1.1_div2.25"><h3><a name="body.1_div1.1_div2.25"></a>1.25.  pañcaviṃśo+adhyāyaḥ </h3>
          
          <p id="CS.1.25.1"><a name="CS.1.25.1"><!--anchor--></a>athāto yajjaḥpuruṣīyamadhyāyaṃ vyākhyāsyāmaḥ // </p>
          <p id="CS.1.25.2"><a name="CS.1.25.2"><!--anchor--></a>iti ha smāha bhagavānātreyaḥ // </p>
          <div class="lg">
            <div class="l">purā pratyakṣadharmāṇāṃ bhagavantaṃ punaravasum / </div>
            <div class="l">sametānāṃ maharṣīṇāṃ prādurāsīdiyaṃ kathā // </div>
            <div class="l">ātmendriyamanorthānāṃ yo+ayaṃ puruṣasaṃjñakaḥ / </div>
            <div class="l">rāśirasyāmayānāṃ ca prāgutpattivinścaye // </div>
            <div class="l">tadantaraṃ kāśipatirvāmako vākyamarthavit / </div>
            <div class="l">vyājahārarṣisamitimupasṛtyābhivādya ca // </div>
            <div class="l">kinnu bhoḥ puruṣo yajjastajjāstasyāmayāḥ smṛtāḥ / </div>
            <div class="l">na vetyukte narendreṇa provācarṣīn punarvasuḥ // </div>
            <div class="l">sarva evāmitajñānavijñānacchinnasaṃśayāḥ / </div>
            <div class="l">bhavantacchettumarhanti kāśirājasya saṃśayam // </div>
            <div class="l">pārīkṣistatparīkṣyāgre maudgalyo vākyamabravīt / </div>
            <div class="l">ātmajaḥ puruṣo rogāścātmajāḥ kāraṇaṃ hi saḥ // </div>
            <div class="l">sa cinotyupabhuṅkte ca karma karmaphalāni ca / </div>
            <div class="l">nahyṛte cetanādhātoḥ pravṛttiḥ sukhaduḥkhayoḥ // </div>
            <div class="l">śaralomā tu netyāha na hyātmā+ātmānamātmanā / </div>
            <div class="l">yojayedvyādhibhirduḥkhairduḥkhadveṣī kadācana // </div>
            <div class="l">rajastamobhyāṃ tu manaḥ parītaṃ sattvasaṃjñakam / </div>
            <div class="l">śarīrasya samutpattau vikārāṇāṃ ca kāraṇam // </div>
            <div class="l">vāryovidastu netyāha na hyekaṃ kāraṇaṃ manaḥ / </div>
            <div class="l">narte śarīrācchārīrarogā na manasaḥ sthitiḥ // </div>
            <div class="l">rasajāni tu bhūtāni vyādhayaśca pṛthagvidhāḥ / </div>
            <div class="l">āpo hi rasavatyastāḥ smṛtā nirvṛittihetavaḥ // </div>
            <div class="l">hiraṇyākṣastu netyāha na hyātmā rasajaḥ smṛtaḥ / </div>
            <div class="l">nātīndriyaṃ manaḥ santi rogāḥ śabdādijāstathā // </div>
            <div class="l">ṣaṭdhātujastu puruṣo rogāḥ ṣaṭdhātujāstathā / </div>
            <div class="l">rāśiḥ ṣaḍdhātujo hyeṣa sāṃkhyairādyaiḥ prakīrtitaḥ // </div>
            <div class="l">tathā bruvāṇaṃ kuśikamāha tanneti kauṣikaḥ / </div>
            <div class="l">kasamānmātāpitṛbhyāṃ hi vinā ṣaḍdhātujo bhavet // </div>
            <div class="l">puruṣaḥ puruṣādgaurgoraśvādaśvaḥ prajāyate / </div>
            <div class="l">pitryā mehādayaścoktā rogāstāvatra kāraṇam // </div>
            <div class="l">bhadrakāpyastu netyāha nahyandho+andhāt prajāyate / </div>
            <div class="l">mātāpitrorapi ca te prāgutpattirna yujyate / </div>
            <div class="l">karmajastu mato jantuḥ karmajāstasya cāmayāḥ / </div>
            <div class="l">nahṛte karmaṇo janma rogāṇāṃ puruṣasya vā // </div>
            <div class="l">bharadvājastu netyāha kartā pūrvaṃ hi karmaṇaḥ / </div>
            <div class="l">dṛṣtaṃ na cākṛtaṃ karma yasya syāt puruṣaḥ phalam // </div>
            <div class="l">bhāvahetuḥ svabhāvastu vyādhīnāṃ puruṣasya ca / </div>
            <div class="l">kharadravacaloṣṇatvaṃ tejontānām yathaiva hi // </div>
            <div class="l">kāṅkāyanastu netyāha na hyārambhaphalaṃ bhavet / </div>
            <div class="l">bhavet svabhāvādbhāvānāmasiddhiḥ siddhireva cā // </div>
            <div class="l">sraṣṭā tvamitasaṅkalpo brahmāpatyaṃ prajāpatiḥ / </div>
            <div class="l">cetanācetanasyāsya jagataḥ sukhaduḥkhayoḥ // </div>
            <div class="l">tanneti bhikṣurātreyo na hyapatyaṃ prajāpatiḥ / </div>
            <div class="l">prajāhitaiṣī satataṃ duḥkhairyuṅjyādasādhuvat // </div>
            <div class="l">kālajastveva puruṣaḥ kālajāstasya cāmayāḥ / </div>
            <div class="l">jagat kālavaśaṃ sarvaṃ kālaḥ sarvatra kāraṇam // </div>
            <div class="l">tatharsīṇāṃ vivadatāmuvācedaṃ punarvasuḥ / </div>
            <div class="l">maivaṃ vocata tattvaṃ hi duṣprāpaṃ pakṣasaṃśrayāt // </div>
            <div class="l">vādān saprativādān hi vadanto niścitāniva / </div>
            <div class="l">pakṣāntaṃ naiva gacchanti tilapīḍakavadgatau // </div>
            <div class="l">muktvaivaṃ vādasaṅghaṭṭamadhyātmamanucintyatām / </div>
            <div class="l">nāvidhūte tamaḥskandhe jñeye jñānaṃ pravartate // </div>
            <div class="l">yeṣāmeva hi bhāvānāṃ saṃpat saṃjanayennaram / </div>
            <div class="l">teṣāmeva vipadvyādhīnvividhānsamudīrayet // </div>
          </div>
          <p id="CS.1.25.30"><a name="CS.1.25.30"><!--anchor--></a>athātreyasya bhavagato vacanamanuniśamya punareva vāmakaḥ
            kāśipatiruvāca bhagavantamātreyaṃ bhagavan saṃpannimittajasya puruṣasya
            vipannimittajānāṃ ca rogāṇaṃ kimabhivṛddhikāraṇamiti // </p>
          <p id="CS.1.25.31"><a name="CS.1.25.31"><!--anchor--></a>tamuvāca bhagavānātreyaḥ hitāhāropayoga eka eva puruṣavṛddhikaro
            bhavati ahitāhāropayogaḥ punarvyādhinimittamiti // </p>
          <p id="CS.1.25.32"><a name="CS.1.25.32"><!--anchor--></a>evaṃvādinaṃ bhagavantamātreyamagniveśa uvāca kathamiha bhagavan
            hitāhiānāmāhārajātānāṃ lakṣaṇamanapavādamabhijānīmahe
            hitasamākhyātānāmāhārajātānāmahitasamākhyātānāṃ ca
            mātrākālakriyābhūmidehadoṣapuruṣāvasthāntareṣu viparītakāritvamupalabhāmaha iti // </p>
          <p id="CS.1.25.33"><a name="CS.1.25.33"><!--anchor--></a>tamuvāca bhagavānātreyaḥ yadāhārajātamagniveśa samāṃścaiva
            śarīradhātūn prakṛtau sthāpayati viṣamāṃśca samīkarotītyetaddhitaṃ viddhi viparītaṃ
            tvahitamiti ityetaddhitāhitalakṣaṇamanapavādaṃ bhavati // </p>
          <p id="CS.1.25.34"><a name="CS.1.25.34"><!--anchor--></a>evaṃvādinaṃ ca bhagavantamātreyamagniveśa uvāca bhagava na
            tvetadevamupadiṣṭaṃ bhūyiṣṭhakalpāḥ sarvabhiṣajo vijñāsyanti // </p>
          <p id="CS.1.25.35"><a name="CS.1.25.35"><!--anchor--></a>tamuvāca bhagavānātreyaḥ yeṣāṃ hi viditamāhāratattvamagniveśa
            guṇato dravyataḥ karmtaḥ sarvāvayavaśaśca mātrādayo bhāvāḥ ta etadevamupadiṣṭaṃ
            vijñātumutsahante / </p>
          <p><a name="idp2516592"><!--anchor--></a>yathā tu khalvetadupadiṣṭaṃ bhūyiṣṭhakalpāḥ sarvabhiṣajo vijñāsyanti
            tathaitadupadekṣyāmo mātrādīn bhāvānanudāharantaḥ teṣāṃ hi bahuvidhavikalpā bhavanti / </p>
          <p><a name="idp2517408"><!--anchor--></a>āhāravidhiviśeṣāṃstu khalu lakṣaṇataścāvayavataścānuvyākhyāsyāmaḥ // </p>
          <p id="CS.1.25.36"><a name="CS.1.25.36"><!--anchor--></a>tadyathā āhāratvamāhārasyaikavidhamarthābhedāt sa punardviyoniḥ
            sthāvarajaṅgamātmakatvāt dvividhaprabhāvaḥ hitāhitodarkaviśeṣāt caturvidhopayogaḥ
            pānāśanabhakṣyalehyopayogāt ṣaḍāsvādaḥ rasabhedataḥ ṣaḍvidhatvāt viṃśatiguṇaḥ
            gurulaghuṣītoṣṇasnigdharūkṣamandatīkṣṇasthirasaramṛdukaṭhinaviśadapicchilaślakṣṇakharasūkṣmasthūlasāndradravānugamāt
            aparisaṃkhyeyavikalpaḥ dravyasaṃyogakaraṇabāhulyāt // </p>
          <p id="CS.1.25.37"><a name="CS.1.25.37"><!--anchor--></a>tasya khalu ye ye vikārāvayavā bhūyiṣṭhamupayujyante
            bhūyiṣṭhakalpānāṃ ca manuṣyāṇāṃ prakṛtyaiva hitatamāścāhitatamāśca tāṃstān
            yathāvadupadekṣyāmaḥ // </p>
          <p id="CS.1.25.38"><a name="CS.1.25.38"><!--anchor--></a>tadyathā lohitaśālayaḥ śūkadhānyānāṃ pathyatamatve śreṣṭhatamā
            bhavanti mudgāḥ śamīdhānyānām āntarikṣamudakānāṃ saindhavaṃ lavaṇānāṃ jīvantīśākaṃ
            śākānām aiṇeyaṃ mṛgamāṃsānāṃ lāvaḥ pakṣiṇāṃ godhā bileśayānāṃ rohito matsyānāṃ gavyaṃ
            sarpiḥ arpiṣāṃ gokṣīraṃ kṣīrāṇāṃ tilatailaṃ sthāvarajātānāṃ snehānāṃ varāhavasā
            ānūpamṛgavasānāṃ culukīvasā matsyavasānāṃ pākahaṃsavasā jalacaravihaṅgavasānāṃ
            kukkuṭavasā viṣkiraśakunivasānāṃ ajamedaḥ śākhādamedasāṃ śṛṅgaveraṃ kandānāṃ mṛdvīkā
            phalānāṃ śarkarekṣuvikārāṇām, iti prakṛtyaiva hitatamānāmāhāravikārāṃ prādhānyato
            dravyāṇi vyākhyātāni bhavanti // </p>
          <p id="CS.1.25.39"><a name="CS.1.25.39"><!--anchor--></a>ahitatamānapyupadekṣyāmaḥ yavakāḥ śūkadhānyānāmapathyatamatvena
            prakṛṣṭatamā bhavanti māṣāḥ śamīdhānyānāṃ varṣānādeyamudakānām ūṣaraṃ lavaṇānāṃ
            sarṣapaśākaṃ śākānāṃ gomāṃsaṃ mṛgamāṃsānāṃ kāṇakapotaḥ pakṣiṇāṃ bheko bileśayānāṃ
            cilicimo matsyānām avikaṃ sarpiḥ sarpiṣām avikṣīraṃ kṣīrāṇāṃ kuskumbhasnehaḥ
            sthāvarasnehānāṃ mahiṣavasā ānūpamṛgavasānāṃ kumbhīravasā matsyavasānāṃ kākamadguvasā
            jalacaravihaṅgavasānāṃ caṭakavasā viṣkiraśakunivasānāṃ hastimedaḥ śākhādamedasāṃ nikucaṃ
            phalānām ālukaṃ kandānāṃ phāṇitamikṣuvikārāṇām iti prakṛtayivāhitatamānāmāhāravikārāṇāṃ
            prakṛṣṭatamāni dravyāṇi vyākhyātāni bhavanti; (iti) hitāhitāvayavo vyākhyāta
            āhāravikārāṇām // </p>
          <p id="CS.1.25.40"><a name="CS.1.25.40"><!--anchor--></a>ato bhūyaḥ karmauṣadhānāṃ ca prādhānyataḥ sānubandhāni
            dravyāṇyanuvyākhyāsyāmaḥ / </p>
          <p><a name="idp2526784"><!--anchor--></a>tadyathā annaṃ vṛttikarāṇāṃ śreṣṭham udakamāśvāsakarāṇāṃ (&amp;surā śramaharāṇāṃ)
            kṣīraṃ jīvanīyānāṃ māṃsaṃ bṛṃhaṇīyānāṃ rasastarpaṇīyānāṃ lavaṇamannadravyarūcikarāṇām
            amlaṃ hṛdyānāṃ kukkuṭo balyānāṃ nakrareto vṛṣyāṇāṃ madhu śleṣmapittapraśamanānāṃ
            sarpirvātapittapraśamanānāṃ tailaṃ vātaśleṣmapraśamanānāṃ vamanaṃ śleṣmaharāṇāṃ
            virecanaṃ pittaharāṇāṃ bastirvātaharāṇāṃ svedo mārdavakarāṇāṃ vyāyāmaḥ sthairyakarāṇāṃ
            kṣāraḥ puṃstvopaghātināṃ (&amp;tindukamanannadravyarucikarāṇām) āmaṃ
            kapitthamukaṇṭhyānām, āvikaṃ sarpirahṛdyānām ajākṣīraṃ
            śoṣaghnastanyasātmyaraktasāṃgrāhikaraktapittaprapraśamanānām avikṣīraṃ
            śleṣmapittajananānāṃ mahiṣīkṣīraṃ svapnajananānāṃ mandakaṃ dadhyabhiṣyandakarāṇāṃ
            gavedhukānnaṃ karśanīyānām uddālakānnaṃ virūkṣaṇīyānām ikṣurmūtrajananānāṃ yavāḥ
            purūṣajananānāṃ jāmbavaṃ vātajananānāṃ śaṣkulyaḥ śleṣmapittajananānāṃ kulatthā
            amlapittajananānāṃ māṣāḥ śleṣmapittajananānāṃ madanaphalaṃ
            vamanāsthāpanānuvāsanopayogināṃ trivṛt sukhvirecanānāṃ caturaṅgulo mṛduvirecanānāṃ
            snukpayastīkṣṇāvirecananāṃ, pratyakpuṣpā śirovirecanānāṃ viḍaṅgaṃ krimighnānāṃ śiṛṣo
            viṣaghnānāṃ khadiraḥ kuṣṭhaghnānāṃ rāsnā vātaharāṇām āmalakaṃ vayaḥsthāpanānāṃ harītakī
            pathyānām eraṇḍamūlaṃ vṛṣyavātaharāṇāṃ pippalīmūlaṃ
            dīpanīyapācanīyagudaśothārśaḥśūlaharāṇāṃ puṣkaramūlaṃ hikkāśvāsakāsapārśvaśūlaharāṇāṃ
            mustaṃ sāṃgrāhikadīpanīyapācanīyānām udīcyaṃ
            nirvāapaṇadīpanīyapācanīyacchardyatīsāraharāṇāṃ kaṭvaṅgaṃ
            sāṃgrāhikaraktapittapraśamanānām amṛtā
            sāṃgrāhikavātaharadīpanīyaśleṣamśoṇitavibandhapraśamanānāṃ, ativiṣā
            dīpanīyapācanīyasāṃgrāhikasarvadoṣaharāṇām utpalakumudapadmakiñjalkaḥ
            sāṃgrāhikaraktapittapraśamanānāṃ durālabhā pittaśleṣmapraśamanānāṃ gandhapriyaṅguḥ
            śoṇitapittātiyogapraśamanānāṃ kuṭajatvak śleṣmapittaraktasāṃgrāhikopaśoṣaṇānāṃ
            kāśmaryaphalaṃ raktasāṃgrāhikaraktapittapraśamanānāṃ pṛśniparṇī
            sāṃgrāhikavātaharadīpanīyavṛṣyāṇāṃ vidārigandhā vṛsyasarvadoṣaharāṇāṃ balā
            sāṃgrāhikabalyavātaharāṇāṃ gokṣurako mūtrakṛcchrānilaharāṇāṃ
            hiṅguniryāsaśchedanīyadīpanīyānulomikavātakaphapraśamanānām, amlavetaso
            bhedanīyadīpanīyānulomikavātaśleṣmaharāṇāṃ yāvaśūkaḥ sraṃsanīyapācanīyārśoghnānāṃ
            takrābhyāso grahaṇīdoṣaśophārśoghṛtavyāpatpraśamanānāṃ kravyānmāṃsarasābhyāso
            grahaṇīdoṣaśoṣārśoghnānāṃ kṣīraghṛtābhyāso rasāyanānāṃ samaghṛtasaktuprāśābhyāso
            vṛsyodāvartaharānāṃ tailagaṇḍūṣābhyāso dantabalarucikarāṇāṃ candanaṃ
            durgandhaharadāhanirvāpaṇalepanānāṃ rāsnāguruṇī śītāpanayanapralepanānāṃ lāmajjakośīraṃ
            dāhatvagdoṣasvedāpanayanapralepanānāṃ kuṣṭhaṃ vātaharābhyaṅgopanāhopayogināṃ, madhukaṃ
            cakṣuṣyavṛsyakeśyakaṇṭhyavarṇyavirajanīyaropaṇīyānāṃ vāyuḥ prāṇasaṃjñāpradānahetūnām
            agnirāmastambhaśītaśūodvepanapraśamanānāṃ jalaṃ stambhanīyānāṃ
            mṛdbhṛṣṭaloṣṭrinirvāpitamudakaṃ tṛṣṇācchardyatiyogapraśamanānām
            atimātrāśanamāmapradoṣahetūnāṃ yathāgnyabhyavahāro+agnisandhukṣaṇānāṃ yathāsātmyaṃ
            ceṣṭābhyavahārau sevyānāṃ kālabhojanamārogyakarāṇāṃ tṛptirāhāraguṇānāṃ
            vegasandhāraṇamanārogyakarāṇāṃ madyaṃ saumanasyajananānām madyākṣepo
            dhīghṛtismṛtiharāṇāṃ gurubhojanaṃ durvipākakarāṇām, ekāśanabhojanaṃ sukhapariṇāmakarāṇāṃ
            strīṣvatiprasaṅgaḥ śoṣakarāṇāṃ śukraveganigrahaḥ ṣāṇḍyakarāṇāṃ
            parāghātanamannāśraddhājananānām anaśanamāyuṣo hrāsakarāṇāṃ pramitāśanaṃ karśanīyānām
            ajīrṇādhyaśanaṃ grahaṇīdūṣaṇānāṃ viṣamāśanamagnivaiṣamyakarāṇāṃ viruddhavīryāśanaṃ
            ninditavyādhikarāṇāṃ praśamaḥ prathyānāṃ āyāsaḥ sarvāpathyānāṃ mithyāyogo vyādhikarāṇāṃ
            rajasvalābhigamanamalakṣmīmukhānāṃ brahmacaryamāyuṣyāṇāṃ paradārābhigamanamanāyuṣyāṇāṃ
            saṅkalpo vṛṣyāṇāṃ daumanasyamavrṣyāṇām ayathābalamārambhaḥ prāṇoparodhināṃ, viṣādo
            rogavardhanānāṃ snānaṃ śramaharāṇāṃ harṣaḥ prīṇanānāṃ śokaḥ śoṣaṇānāṃ nivṛttiḥ
            puṣṭikarāṇāṃ puṣṭiḥ svapnakarāṇām atisvapnastandrākarāṇāṃ sarvarasābhyāso balakarāṇām
            ekarasābhyāso daurbalyakarāṇāṃ garbhaśalyamāhāryāṇām ajīrṇamuddhāryāṇāṃ bālo
            mṛdubheṣajīyānāṃ vṛddho yāpyānāṃ garbhinī tīkṣṇauṣadhavyavāyavyāyāmavarjanīyānāṃ
            saumanasyaṃ garbhadhāraṇānāṃ sannipāto duścikitsyānām āmo viṣamacikitsyānāṃ jvaro
            rogāṇāṃ kuṣṭhaṃ dīrgharogāṇāṃ rājayakṣmā rogasamūhānāṃ prameho+anuṣaṅgiṇāṃ
            jalaukaso+anuśastrāṇāṃ bastistantrāṇāṃ, himavānauṣadhibhūmīnāṃ soma oṣadhīnāṃ
            marubhūmirārogyadeśānām anūpo+ahitadeśānām nirdeśakāritvamāturaguṇānāṃ bhiṣak
            cikitsāṅgānāṃ nāstiko varjyānāṃ laulyaṃ kleśakarāṇām anirdeśakāritvamariṣṭānāṃ anirvedo
            vārtalakṣaṇānāṃ vaidyasamūho niḥśaṃśayakarāṇāṃ yogo vaidyaguṇānāṃ vaidyasamūho
            vijñānamauṣadhīnāṃ śāstrasahitastarkaḥ sādhanānāṃ saṃpratipattiḥ kālajñānaprayojanānām
            avyavasāyaḥ kālātipattihetūnāṃ dṛṣṭakarmatā niḥsaṃśayakarāṇām asamarthatā bhayakarāṇāṃ
            tadvidyasaṃbhāṣā buddhivardhanānām, ācāryaḥ śāstrādhigamahetūnām āyurvedo+amṛtānāṃ
            sadvacanamanuṣṭheyānām asadgrahaṇaṃ sarvāhitānāṃ sarvasannyāsaḥ sukhānāmiti // </p>
          <p id="CS.1.25.41"><a name="CS.1.25.41"><!--anchor--></a>bhavanti cātra</p>
          <div class="lg">
            <div class="l"> agryāṇāṃ śatamuddiṣṭaṃ yaddvipañcāśaduttaram / </div>
            <div class="l">alametadvikārāṇāṃ vighātāyopadiśyate // </div>
            <div class="l">samānakāriṇo ye+arthāsteṣāṃ śreṣṭhasya lakṣaṇam / </div>
            <div class="l">jyāyastvaṃ kāryakartṛtve varatvaṃ cāpyudāhṛtam // </div>
            <div class="l">vātapittakaphānāṃ ca yadyat praśamane hitam / </div>
            <div class="l">prādhānyataśca nirdiṣṭaṃ yadvyādhiharamuttamam // </div>
            <div class="l">etanniśamya nipuṇaṃ cikitsāṃ saṃprayojayet / </div>
            <div class="l">evaṃ kurvan sadā vaidyo dharmakāmau samaśnute // </div>
            <div class="l">pathyaṃ patho+anapetaṃ yadyaccoktaṃ manasaḥ priyam / </div>
            <div class="l">yaccāpriyamapathyaṃ ca niyataṃ tanna lakṣayet // </div>
            <div class="l">mātrākālakriyābhūmidehadoṣaguṇāntaram / </div>
            <div class="l">prāpya tattaddhi dṛśyante te te bhāvāstathā tathā // </div>
            <div class="l">tasmāt svabhāvo nirdiṣṭastathā mātrādirāśrayaḥ / </div>
            <div class="l">tadapekṣyobhayaṃ karma prayojyaṃ siddhimicchatā // </div>
          </div>
          <p id="CS.1.25.48"><a name="CS.1.25.48"><!--anchor--></a>tadātreyasya bhagavato vacanamanuniśamya punarapi
            bhagavantamātreyamagniveśa uvāca yathoddeśamabhinirdiṣṭaḥ kevalo+ayamartho bhagavatā
            śurtaścāsmābhiḥ / </p>
          <p><a name="idp2554624"><!--anchor--></a>āsavadravyāṇāmidānīmanapavādaṃ lakṣaṇamanatisaṃkṣepeṇopadiśyamānaṃ śuśrūṣāmaha iti // </p>
          <p id="CS.1.25.49"><a name="CS.1.25.49"><!--anchor--></a>tamuvāca bhagavānātreyaḥ dhānyaphalamūlasārapuṣpakāṇdāpatratvaco
            bhavantyāsavayonayo+agniveśa saṃgraheṇāṣṭau śarkarānavamīkāḥ / </p>
          <p><a name="idp2556288"><!--anchor--></a>tāsveva dravyasaṃyogakaraṇato+aparisaṃkhyeyāsu yathāpathyatamānāmāsavāanāṃ caturaśīrtiṃ
            nibodha / </p>
          <p><a name="idp2556944"><!--anchor--></a>tadyathā surāsauvīratuṣodakamaireyamedakadhānyāmlāḥ ṣaḍ dhānyāsavā bhavanti,
            mṛdvīkākharjūrakāśmaryadhanvanarājādanatṛṇaśūnyaparūṣakābhayāmalakamṛgaliṇḍikājāmbavakapitthakuvalabadarakarkandhūpīlupriyālapanasanyagrodhāśvatthaplakṣakapītanodumbarājamodaśṛṅgāṭakaśaṅkhinīphalāsavāḥ
            ṣaḍviṃśatirbhavanti,
            vidārigandhāśvagandhākṛṣṇagandhāśatāvarīśyāmātrivṛddantīdravantībilvorubūkacitrakamūlairekādaśa
            mūlāsavā bhavanti,
            śālapriyakāśvakarṇacandanasyandanakhadirakadarasaptaparṇārjunāsanārimedatindukakiṇihīśamīśuktiśiṃśapāśirīṣavañjaladhanvanamadhūkaiḥ
            sārāsavā viṃśatirbhavanti,
            padmotpalanalikumudasaugandhikapuṇḍaiṛkaśatapatramadhūkapriyaṅgudhātakīpuṣpairdaśa
            puṣpāsavā bhavanti, ikṣukāṇḍekṣvikṣuvālikāpuṇḍrakacaturthāḥ kāṇḍāsavā bhavanti,
            paṭolatāḍakapatrāsavau dvau bhavataḥ, tilvakalodhrailavālukakramukacaturthāstvagāsavā
            bhavanti, śarkarāśava eka eveti / </p>
          <p><a name="idp2557328"><!--anchor--></a>evameṣāmāsavānāṃ caturaśītiḥ paraspareṇāsaṃsṛṣṭānāmāsavadravyāṇāmupanirdiṣṭā bhavati / </p>
          <p><a name="idp453728"><!--anchor--></a>eṣāmāsavānāmāsutatvādāsavasaṃjñā / </p>
          <p><a name="idp454224"><!--anchor--></a>dravyasaṃyogavibhāgavistārastveṣāṃ bahuvidhakalpaḥ saṃskāraśca / </p>
          <p><a name="idp454784"><!--anchor--></a>yathāsvaṃ saṃyogasaṃskārasaṃskṛtā hyāsavāḥ svaṃ karma kurvanti / </p>
          <p><a name="idp455360"><!--anchor--></a>saṃyogasaṃskrāradeśakālamātrādayaśca bhāvāsteṣāṃ teṣāmāsavānāṃ te te samupadiśyante
            tattatkāryamabhisamīkṣyeti // </p>
          <p id="CS.1.25.50"><a name="CS.1.25.50"><!--anchor--></a>bhavati cātra</p>
          <div class="lg">
            <div class="l"> manaḥśarīrāgnibalapradānāmasvapnaśokārucināśanānām / </div>
            <div class="l">saṃharṣaṇānāṃ pravarāsavānāmaśītiruktā caturuttaraiṣā // </div>
            <div class="l">tatra ślokaḥ</div>
            <div class="l"> śarīrarogaprakṛtau matāni tattvena cāhāraviniścayaṃ ca / </div>
            <div class="l">uvāca yajjaḥpuruṣādike+asmin munistathā+agryāṇi varāsavāṃśca //
            </div>
          </div>
          <p><a name="idp462160"><!--anchor--></a>ityagniveśakṛte tantre carakapratisaṃskṛte ślokasthāne yajjaḥpuruṣīyo nāma
            pañcaviṃśo+adhyāyaḥ // </p>
        </div>
        <div class="teidiv1" id="div2_body.1_div1.1_div2.26"><h3><a name="body.1_div1.1_div2.26"></a>1.26.  ṣaḍviṃśo+adhyāyaḥ </h3>
          
          <p id="CS.1.26.1"><a name="CS.1.26.1"><!--anchor--></a>athāta ātreyabhadrakāpyīyamadhyāyaṃ vyākhyāsyāmaḥ // </p>
          <p id="CS.1.26.2"><a name="CS.1.26.2"><!--anchor--></a>iti ha smāha bhagavānātreyaḥ // </p>
          <div class="lg">
            <div class="l">ātreyo bhadrakāpyaśca śākunteyastathaiva ca / </div>
            <div class="l">pūrṇākṣaścaiva maudgalyo hiraṇyākṣaśca kauśikaḥ // </div>
            <div class="l">yaḥ kumāraśirā nāma bharadvājaḥ sa cānaghaḥ / </div>
            <div class="l">śrīmān vāryovidaścaiva rājā matimatāṃ varaḥ // </div>
            <div class="l">nimiśca rājā vaideho baḍiśaśca mahāmatiḥ / </div>
            <div class="l">kāṅkāyanaśca bāhlīko bāhlīkabhiṣajāṃ varaḥ // </div>
            <div class="l">ete śrutavayovṛddhā jitātmāno maharṣayaḥ / </div>
            <div class="l">vane caitrarathe ramye samīyurvijihīrṣavaḥ // </div>
            <div class="l">teṣāṃ tatropaviṣṭānāmiyamarthavatī kathā / </div>
            <div class="l">babhūvārthavidāṃ samyagrasāhāraviniścaye // </div>
          </div>
          <p id="CS.1.26.8"><a name="CS.1.26.8"><!--anchor--></a>eka eva rasa ityuvāca bhadrakāpyaḥ yaṃ
            pañcānāmindriyārthānāmanyatamaṃ jihvāvaiṣayikaṃ bhāvamācakṣate kuśalāḥ sa
            punarudakādananya iti / </p>
          <p><a name="idp2599248"><!--anchor--></a>dvau rasāviti śākunteyo brāhmaṇaḥ chedanīya upaśamanīyaśceti / </p>
          <p><a name="idp2599792"><!--anchor--></a>trayo rasā iti pūrṇākṣo maudgalyaḥ chedanīyopaśamanīyasādhāraṇā iti / </p>
          <p><a name="idp2600368"><!--anchor--></a>catvāro rasā iti hiraṇyākṣaḥ kauśikaḥ svādurhitaśca
            svādurahitaścāsvādurhitaścāsvādurahitaśceti / </p>
          <p><a name="idp2601040"><!--anchor--></a>pañca rasā iti kumāraśirā bharadvājaḥ bhaumaudakāgneyavāyavyāntarikṣāḥ /ṣaḍrasā iti
            vāryovido rājarṣiḥ gurulaghuśītoṣṇasnigdharūkṣāḥ / </p>
          <p><a name="idp2601808"><!--anchor--></a>sapta rasā iti nimirvaidehaḥ madhurāmlalavaṇakaṭutiktakaṣāyakṣārāḥ / </p>
          <p><a name="idp2602384"><!--anchor--></a>aṣṭau rasā iti baḍiśo dhāmārgavaḥ madhurāmlalavaṇakaṭutiktakaṣāyakṣārāvyaktāḥ / </p>
          <p><a name="idp2602992"><!--anchor--></a>aparisaṃkhyeyā rasā iti kāṅkāyano bāhlīkabhiṣak
            āśrayaguṇakarmasaṃsvādaviśeṣāṇāmaparisaṃkhyeyatvāt // </p>
          <p id="CS.1.26.9"><a name="CS.1.26.9"><!--anchor--></a>ṣaḍeva rasā ityuvāca bhagavānātreyaḥ punarvasuḥ
            madhurāmlalavaṇakaṭutiktakaṣāyāḥ / </p>
          <p><a name="idp2604624"><!--anchor--></a>teṣāṃ ṣaṇṇāṃ rasānāṃ yonirudakaṃ chedanopaśamane dve karmaṇī tayormiśrībhāvāt
            sādhāraṇatvaṃ svādvasvādutā bhaktiḥ hitāhitau prabhāvau pañcamahābhūtavikārāstvāśrayāḥ
            prakṛtivikṛtivicāradeśakālavaśāḥ teṣvāśrayeṣu dravyasaṃjñakeṣu guṇā
            gurulaghuśītoṣṇasnigdharūkṣādyāḥ kṣaraṇāt kṣāraḥ nāsau rasaḥ dravyaṃ
            tadanekarasasamutpannamanekarasaṃ kaṭukalavaṇabhūyiṣṭhamanekendriyārthasamanvitaṃ
            karaṇābhinirvṛttam; &amp;avyaktībhāvastu khalu rasānāṃ prakṛtau
            bhavatyanurase+anurasasamanvite vā dravye aparisaṃkhyeyatvaṃ punasteṣāmāśrayādīnāṃ
            bhāvānāṃ viśeṣāparisaṃkhyeyeatvānna yuktam ekaiko+api hyeṣāmāśrayādīnāṃ bhāvānāṃ
            veśeṣānāśrayate viśeṣāparisaṃkhyeyatvāt na ca tasmādanyatvamupapadyate
            parasparasaṃsṛṣṭabhūyiṣṭhatvānna caiṣāmabhinirvṛtterguṇaprakṛtīnāmaparisaṃkhyeyatvaṃ
            bhavati tasmānna saṃsṛṣṭānāṃ rasānāṃ karmopadiśanti buddhimantaḥ / </p>
          <p><a name="idp2606832"><!--anchor--></a>taccaiva kāraṇamapekṣamāṇāḥ ṣaṣṇāṃ rasānāṃ paraspareṇāsaṃsṛṣṭānāṃ
            lakṣaṇapṛthaktvamupadekṣyāmaḥ // </p>
          <p id="CS.1.26.10"><a name="CS.1.26.10"><!--anchor--></a>agre tu tāvaddravyabhedamabhipretya kiṃcidabhidhāsyāmaḥ / </p>
          <p><a name="idp2608512"><!--anchor--></a>sarvā dravyaṃ pāñcabhautikamasminnarthe taccetanāvadacenaṃ ca tasya guṇāḥ śabdādayo
            gurvādayaśca dravyāntāḥ karma pañcavidhamuktaṃ vamanādi // </p>
          <p id="CS.1.26.11"><a name="CS.1.26.11"><!--anchor--></a>tatra dravyāṇi
            gurukharakaṭhinamandasthiraviśadasāndrasthūlagandhaguṇabahulāni pārthivāni
            tānyupacayasaṅghātagauravasthairyakarāṇi
            dravasnighdaśītamandamṛdupicchilarasaguṇabahulānyāpyāni
            tānyupakledasgnehabandhaviṣyandamārdaprahlādakarāṇi
            uṣṇatīkṣṇasūkṣmalaghurūkṣaviśadarūpaguṇabahulānyāgneyāni tāni
            dāhapākaprabhāprakāśavarṇakarāṇi laghuśītarūkṣakharaviśadasūkṣmasparśaguṇabahulāni
            vāyavyāni tāni raukṣyaglānivicāravaiśadyalāghavakarāṇi
            mṛdulaghusūkṣmaślakṣṇaśabdaguṇabahulānyākāśātmakāni tāni mārdavasauṣiryalāghavakarāṇi // </p>
          <p id="CS.1.26.12"><a name="CS.1.26.12"><!--anchor--></a>anenopadeśena nānauṣadhibhūtaṃ jagati kiṃciddravyamupalabhyate tāṃ
            tāṃ yuktimarthaṃ ca taṃ tamabhipretya // </p>
          <p id="CS.1.26.13"><a name="CS.1.26.13"><!--anchor--></a>na tu kevalaṃ guṇaprabhāvādeva dravyāṇi kārmukāṇi bhavanti dravyāṇi
            hi dravyaprabhāvādguṇaprabhāvāddravyaguṇaprabhāvācca tasmiṃstasmin kāle
            tattadadhikaraṇamāsādya ṭaṃ tāṃ ca yuktimarthaṃ ca taṃ tamabhipretya yat kurvanti tat
            karma yena kuvanti tadvīryaṃ yatra kurvanti tadadhikaraṇaṃ yadā kurvanti sa kālaḥ yathā
            kurvanti sa upāyaḥ yat sādhayanti tat phalam // </p>
          <p id="CS.1.26.14"><a name="CS.1.26.14"><!--anchor--></a>bhedaścaiṣāṃ triṣaṣṭividhavikalpo dravyadeśakālaprabhāvādbhavati
            tamupadekṣyāmaḥ // </p>
          <div class="lg">
            <div class="l">svāduramlādibhiryogaṃ śeṣairamlādayaḥ pṛthak / </div>
            <div class="l">yānti pañcadaśaitāni dravyāṇi dvirasāni tu // </div>
            <div class="l">pṛthagamlādiyuktasya yogaḥ śeṣaiḥ pṛthagbhavet / </div>
            <div class="l">madhurasya tathā+amlasya lavaṇasya kaṭostathā // </div>
            <div class="l">trirasāni yathāsṃkhyaṃ dravyāṇyuktāni viṃśatiḥ / </div>
            <div class="l">vakṣyante tu catuṣkeṇa dravyāṇi daśa pañca ca // </div>
            <div class="l">svādvamlau sahitau yogaṃ lavaṇādyaiḥ pṛthaggattau / </div>
            <div class="l">yogaṃ śeṣaiḥ pṛthagyātaścatuṣkarasaṃkhyayā // </div>
            <div class="l">sahitau svādulavaṇau tadvat kaṭvādibhiḥ pṛthak / </div>
            <div class="l">yuktau śeṣaiḥ pṛthagyogaṃ yātaḥ svādūṣaṇau tathā // </div>
            <div class="l">kaṭvādyairamlalavaṇau saṃyuktau sahitau pṛthak / </div>
            <div class="l">yātaḥ śeṣaiḥ pṛthagyogaṃ śeṣairamlakaṭū tathā // </div>
            <div class="l">yujyate tu kaṣāyeṇa satiktau lavaṇoṣaṇau / </div>
            <div class="l">ṣaṭ tu pañcarasānyāhurekaikasyāpavarjanāt // </div>
            <div class="l">ṣaṭ caivaikarasāni syurekaṃ ṣaḍrasameva tu / </div>
            <div class="l">iti triṣaṣṭirdravyāṇāṃ nirdiṣṭā rasasaṃkhyayā // </div>
            <div class="l">triṣaṣṭiḥ syāttvasaṃkhyeyā rasānurasakalpanāt / </div>
            <div class="l">rasāstaratamābhyāṃ tāṃ saṃkhyāmatipatanti hi // </div>
            <div class="l">saṃyogāḥ saptapañcāśat kalpanā tu triṣaṣṭidhā / </div>
            <div class="l">rasānāṃ tatra yogyatvāt kalpitā rasacintakaiḥ // </div>
            <div class="l">kvacideko rasaḥ kalpyaḥ saṃyuktāśca rasāḥ kvacit / </div>
            <div class="l">doṣaiṣadhādīn saṃcintya bhiṣajā siddhimicchatā // </div>
            <div class="l">dravyāṇi dvirasādīni saṃyuktāṃśca rasān budhāḥ / </div>
            <div class="l">rasānekaikaśo vā+api kalpayanti gadān prati // </div>
            <div class="l">yaḥ syādrasavikalpajñaḥ syācca doṣavikalpavit / </div>
            <div class="l">na sa muhyedvikārāṇāṃ hetuliṅgopaśāntiṣu // </div>
            <div class="l">vyaktaḥ śuṣkasya cādau ca raso dravyasya lakṣyate / </div>
            <div class="l">viparyayeṇānuraso rso nāsti hi saptamaḥ // </div>
            <div class="l">parāparatve yuktiśca saṃkhyā saṃyoga eva ca / </div>
            <div class="l">vibhāgaśca pṛthaktvaṃ ca parimāṇamathāpi ca // </div>
            <div class="l">saṃskāro+abhyāsa ityete guṇā jñeyāḥ parādayaḥ / </div>
            <div class="l">siddhyupāyāścikitsāyā lakṣaṇaistān pracakṣmahe // </div>
            <div class="l">deśakālavayomānapākavīryarasādiṣu / </div>
            <div class="l">parāparatve yuktiśca yojanā yā tu yujyate // </div>
            <div class="l">saṃkhyā syādgaṇitaṃ yogaḥ saha saṃyoga ucyate / </div>
            <div class="l">dravyāṇāṃ dvandvasarvaikakarmajo+anitya eva ca // </div>
            <div class="l">vibhāgastu vibhaktiḥ syādviyogo bhāgaśo grahaḥ / </div>
            <div class="l">pṛthaktvaṃ syādasaṃyogo vailakṣaṇyamanekatā // </div>
            <div class="l">parimāṇaṃ punarmānaṃ saṃskāraḥ karaṇaṃ matam / </div>
            <div class="l">bhāvābhyasanamabhyāsaḥ śīlanaṃ satatakriyā // </div>
            <div class="l">iti svalakṣaṇairuktā guṇāḥ sarve parādayaḥ / </div>
            <div class="l">cikitsā yairaviditairna yathāvat pravartate // </div>
            <div class="l">guṇā guṇāśrayā noktāstasmādrasaguṇān bhiṣak / </div>
            <div class="l">vidyāddravyaguṇān karturabhiprāyāḥ pṛthagvidhāḥ // </div>
            <div class="l">ataśca prakṛtaṃ buddhvā deśakālāntarāṇi ca / </div>
            <div class="l">tantrakarturabiprāyānupāyāṃścārthamādiśet // </div>
            <div class="l">ṣaḍvibhaktīḥ pravakṣyāmi rasānāmata uttaram / </div>
            <div class="l">ṣaṭ pañcabhūtaprabhavāḥ saṃkhyātāśca yathā rasāḥ // </div>
          </div>
          <p id="CS.1.26.39"><a name="CS.1.26.39"><!--anchor--></a>saumyāḥ khalvāpo+antarikṣaprabhavāḥ prakṛtiśītā
            laghvyāścāvyaktarasāśca tāstvantarikṣādbhraśyamānā bhraṣṭāśca
            pañcamahābhūtaguṇasamanvitā jaṅgamasthāvarāṇāṃ bhūtānāṃ mūrtīrabhiprīṇayanti tāsu
            mūrtiṣu ṣādabhimūrcchanti rasāḥ // </p>
          <p id="CS.1.26.40"><a name="CS.1.26.40"><!--anchor--></a>teṣāṃ ṣaṇṇāṃ rasānāṃ somaguṇātirekānmadhuro rasaḥ
            pṛthivyagnibhūyiṣṭhatvādamlaḥ salilāgnibhūyiṣṭhatvāllavaṇaḥ vāyvagunibhūyiṣṭhatvāt
            kaṭukaḥ vāyvākāśātiriktatvāttiktaḥ pavanapṛthivīvyatirekāt kaṣāya iti / </p>
          <p><a name="idp2663440"><!--anchor--></a>evameṣāṃ rasānāṃ ṣaṭtvamupapannaṃ nyūnātirekaviśeṣānmahābhūyānāṃ bhūyānāmiva
            sthāvarajaṅgamānāṃ nānāvarṇākṛtiviśeṣāḥ ṣaḍṛtukatvācca kālasyopapanno mahābhūtānāṃ
            nyūnātirekaviśeṣaḥ // </p>
          <p id="CS.1.26.41"><a name="CS.1.26.41"><!--anchor--></a>tatrāgnimārutātmakā rasāḥ prāyeṇordhvabhājaḥ
            lāghavādutplavanatvācca vāyorūrdhvajvalanatvācca vahneḥ salilapṛthivyātmakāstu
            prāyeṇādhobhājaḥ pṛthivyā gurutvānnimnagatvāccodakasya vyāmiśrātmakāḥ
            punarubhayatobhājaḥ // </p>
          <p id="CS.1.26.42"><a name="CS.1.26.42"><!--anchor--></a>teṣāṃ ṣaṇṇā rasānāmekaikasya yathādravyaṃ
            guṇakarmāṇyanuvyākhyāsyāmaḥ // </p>
          <p id="CS.1.26.43.1"><a name="CS.1.26.43.1"><!--anchor--></a>tatra madhuro rasaḥ
            śarīrasātmyādrasarudhiramāṃsamedosthimajjaujaḥśukrābhivardhana āyuṣyaḥ
            ṣaḍindriyaprasādano balavarṇakaraḥ pittaviṣamārutaghnastṛṣṇādāhapraśamanastvacyaḥ keśyaḥ
            kaṇṭhyo balyaḥ prīṇano jīvanastarpaṇo bṛṃhaṇaḥ sthairyakaraḥ kṣīṇakṣatasandhānakaro
            ghrāṇamukhakaṇṭauṣṭhajihvāprahlādano dāhamūrcchāpraśamanaḥ ṣaṭpadapipīlikānāmiṣṭatamaḥ
            snigdhaḥ śīto guruśca / </p>
          <p><a name="idp2668336"><!--anchor--></a>sa evaṃguṇo+apyeka evātyarthamupayujyamānaḥ sthaulyaṃ mārdavamālasyamatisvapnaṃ
            gauravamanannābhilāṣamagnerdaurbalyamāsyakaṇṭhayormāṃsābhivṛddhiṃ
            śvāsakāsapratiśyāyālasakaśītajvarānāhāsyamādhuryavamathusaṃjñāsvarapraṇāśagalagaṇḍagaṇdamālāślīpadagalaśophabastidhamanīgalopalepākṣyāmayābhiṣyandānityevaṃprabhṛtīn
            kaphajān vikārānupajanayati ;</p>
          <p id="CS.1.26.43.2"><a name="CS.1.26.43.2"><!--anchor--></a> amlo raso bhaktaṃ rocayati bhaktaṃ rocayati agniṃ dīpayati dehaṃ
            bṛṃhayati ūrjayati mano bodhayati indriyāṇi dṛḍhīkaroti balaṃ vardhayati
            vātamanulomayati hṛdayaṃ tarpayati āsyamāsrāvayati bhukamapakarṣayati kledayati jarayati
            prīṇayati laghuruṣṇaḥ snigdhaśca / </p>
          <p><a name="idp2670752"><!--anchor--></a>sa evaṃguṇo+apyeka evātyarthamupayujyamāno dantān harṣayati tarṣayati saṃmīlayatyakṣiṇī
            saṃvejayati lomāni kaphaṃ vilāpayati pittamabhivardhayati raktaṃ dūṣayati māṃsaṃ
            vidahati kāyaṃ śithilīkaroti kṣīṇakṣatakṛśadurbalānāṃ śvayathumāpādayati api ca
            kṣatābhihatadaṣṭadagdhabagnaśūnapracyutāvamūtritaparisarpitamarditacchinnabhinnaviśliṣṭodviddhotpiṣṭādīni
            pācayatyāgneyasvabhāvāt paridahati kaṇṭhamuro hṛdayaṃ ca ;</p>
          <p id="CS.1.26.43.3"><a name="CS.1.26.43.3"><!--anchor--></a> lavaṇo rasaḥ pācanaḥ kledano dīpanaścyāvanaśchedano
            bhedanastīkṣṇaḥ saro dikāsyadhaḥsraṃsyavakāśakaro vātaharaḥ
            stambhabandhasaṅghātavidhamanaḥ sarvarasapratyanīkabhūtaḥ āsyamāsrāvayati kaphaṃ
            viṣyandayati mārgān viśodhayati sarvaśarīrāvayavān mṛdūkaroti rocayatyāhāram āhārayogī
            nātyarthaṃ guruḥ snigdha uṣṇaśca / </p>
          <p><a name="idp2673200"><!--anchor--></a>sa evaṃguṇo+apyeka evātyarthamupayujyamānaḥ pittaṃ kopayati raktaṃ vardhayati tarṣayati
            mūrcchayati tāpayati dārayati kuṣṇāti māṃsāni pragālayati kuṣṭhāni viṣaṃ vardhayati
            śophān sphoṭayati dantāṃścyāvayati puṃstvamupahanti indriyāṇyuparūṇaddhi
            valipalitakhālityamāpādayati api ca
            lohitapittāmlapittavīsarpavātaraktavicarcikendraluptaprabhṛtīnvikārānupajanayati ;</p>
          <p id="CS.1.26.43.4"><a name="CS.1.26.43.4"><!--anchor--></a> kaṭuko raso vaktraṃ śodhayati agniṃ dīpayati bhūktaṃ śoṣayati
            ghrāṇamāsrāvayati cakṣurvirecayati sphuṭīkarotīndriyāṇi
            alasakaśvayathūpacayodardābhiṣyandasnehasvedakledamalānupahanti rocayatyaśanaṃ
            paṇḍūrvināśayati vraṇānavasādayati krimīn hinasti māṃsaṃ vilikhati śoṇitasaṅghātaṃ
            bhinatti bandhāṃśchinatti mārgān vivṛṇoti śleṣmāṇaṃ śamayati laghuruṣṇo rūkṣaśca / </p>
          <p><a name="idp2675632"><!--anchor--></a>sa evaṃguṇo+apyeka evātyarthamupayujyamāno vipākaprabhāvāt pūṃstvamupahanti
            rasavīryaprabhāvānmohayanti glāpayati sādayati karśayati mūrcchayati namayati tamayati
            bhramayati kaṇṭhaṃ paricahati śarīratāpamupajanayati balaṃ kṣiṇoti tṛṣṇāṃ janayati api
            ca vāyvagniguṇabāhulyādbhramadavathukampatodabhedaiścaraṇabhujapārśvapṛṣṭhaprabhṛtiṣu
            mārutajān vikārānupajanayati ;</p>
          <p id="CS.1.26.43.5"><a name="CS.1.26.43.5"><!--anchor--></a> tikto rasaḥ svayamarociṣṇurapyarocakaghno viṣaghnaḥ krimighno
            mūrcchādāhakaṇḍūkuṣṭhatṛṣṇāpraśamanastvaṅmāṃsayoḥ sthirīkaraṇo jvaraghno dīpanaḥ pācanaḥ
            stanyaśodhano lekhanaḥ kledamedovasāmajjalasīkāpūyasvedamṛtrapurīṣapittaśleṣmopaśoṣaṇo
            rūkṣaḥ śīto laghuśca / </p>
          <p><a name="idp2678096"><!--anchor--></a>sa evaṃguṇo+apyeka evātyarthamupayujyamāno raukṣyātkharaviṣadasvabhāvācca
            rasarudhiramāṃsamedosthimajjaśukrāṇyucchoṣayati srotasāṃ kharatvamupapādayati
            balamādatte karśayati glapayati mohayati bhramayati vadanamupaśoṣayati aparāṃśca
            vātavikārānupajanayati ;</p>
          <p id="CS.1.26.43.6"><a name="CS.1.26.43.6"><!--anchor--></a> kaṣāyo rasaḥ saṃśamanaḥ saṃgrāhī sandhānakaraḥ pīḍano ropaṇaḥ
            śoṣaṇaḥ stambhanaḥ śleṣmaraktapittapraśamanaḥ śarīrakledasyopayoktā rūkṣaḥ
            śīto+alaghuśca / </p>
          <p><a name="idp2680400"><!--anchor--></a>sa evaṃguṇo+apyeka evātyarthamupayujyamāna āsyaṃ śoṣayati hṛdyaṃ pīḍayti
            udaramādhmāpayati vācaṃ nigṛhṇāti srotāṃsyavabadhnāti śyāvatvamāpādayati
            puṃstvamupahanti viṣṭabhya jarāṃ gacchati vātamūtrapurīṣaretāṃsyavagṛhṇāti karśayati
            glapayati tarṣayati stambhayati kharaviśadarūkṣatvāt
            pakṣavadhagrahāpatānakārditaprabhṛtīṃśca vātavikārānupajanayati // </p>
          <p id="CS.1.26.44"><a name="CS.1.26.44"><!--anchor--></a>ityevamete ṣaḍrasāḥ pṛthaktvenaikatvena vā mātraśaḥ
            samyagupayujyamānā upakārāya bhavantyadhyātmalokasya apakārakarāḥ punarato+anyathā
            bhavantyupayujyamānāḥ tān vidvānupakārārthameva mātraśaḥ samyagupayojayediti // </p>
          <p id="CS.1.26.45"><a name="CS.1.26.45"><!--anchor--></a>bhavanti cātra</p>
          <div class="lg">
            <div class="l"> śītaṃ vīryeṇa yaddravyaṃ madhuraṃ rasapākayoḥ / </div>
            <div class="l">tayoramlaṃ yaduṣṇaṃ ca yaddravyaṃ kaṭukaṃ tayoḥ // </div>
            <div class="l">teṣāṃ rasopadeśena nirdeśyo guṇasaṃgrahaḥ / </div>
            <div class="l">vīryato+aviparītānāṃ pākataścopadekṣyate // </div>
            <div class="l">yathā payo yathā sarpiryathā vā cavyacitrakau / </div>
            <div class="l">evamādīni cānyāni nirdiśedrasato bhiṣak // </div>
            <div class="l">madhuram kiṃciduṣṇaṃ syāt kaṣāyaṃ tiktameva ca / </div>
            <div class="l">yathā mahatpañcamūlaṃ yathā+abjānūpamāmiṣam // </div>
            <div class="l">lavaṇaṃ saindhavaṃ noṣṇamamlamāmalakaṃ tathā / </div>
            <div class="l">arkāguruguḍūcīnāṃ tiktānāmuṣṇamucyate // </div>
            <div class="l">kiṃcidamlaṃ hi saṃgrāhi kiṃcidamlaṃ bhinatti ca / </div>
            <div class="l">yathā kapitthaṃ saṃgrāhi bhedi cāmalakaṃ tathā // </div>
            <div class="l">pippalī nāgaraṃ vṛṣyaṃ kaṭu cāvṛṣyamucyate / </div>
            <div class="l">kaṣāyaḥ stambhanaḥ śītaḥ so+abhayāyāmato+anyathā // </div>
            <div class="l">tasmādrasopadeśena na sarvaṃ dravyāmādiśet / </div>
            <div class="l">dṛṣtaṃ tulyarase+apyevaṃ dravye dravye guṇāntaram // </div>
            <div class="l">raukṣyāt kaṣāyo rūkṣāṇāmuttamo madhyamaḥ kaṭuḥ / </div>
            <div class="l">tikto+avarastathoṣṇānāmuṣṇatvāllavaṇaḥ paraḥ // </div>
            <div class="l">madhyo+amlaḥ kaṭukaścāntyaḥ snigdhānāṃ madhuraḥ paraḥ / </div>
            <div class="l">madhyo+amlo lavaṇaścāntyo rasaḥ snehānnirūcyate // </div>
            <div class="l">madhyotkṛṣṭāvarāḥ śaityāt kaṣāyasvādutiktakāḥ / </div>
            <div class="l">svadurgurutvādadhikaḥ kaṣāyāllavaṇo+avaraḥ // </div>
            <div class="l">amlāt kaṭustatastikto laghutvāduttamottamaḥ / </div>
            <div class="l">kecillaghūnāmavaramicchanti lavaṇaṃ rasam // </div>
            <div class="l">gaurave lāghave caiva so+avarastyūbhayorapi / </div>
            <div class="l">paraṃ cāto vipākānāṃ lakṣaṇaṃ saṃpravakṣyate // </div>
            <div class="l">kaṭutiktakaṣāyāṇaṃ vipākaḥ prāyaśaḥ kaṭuḥ / </div>
            <div class="l">amlo+amlaṃ pacyate svādurmadhuram lavaṇastathā // </div>
            <div class="l">madhuro lavaṇāmlau ca snigdhabhāvāttrayo rasāḥ / </div>
            <div class="l">vātamūtrapurīṣāṇāṃ prāyo mokṣe sukhā matāḥ // </div>
            <div class="l">kaṭutiktakaṣāyāstu rūkṣabhāvāttrayo rasāḥ / </div>
            <div class="l">duḥkhāya mokṣe dṛśyante vātaviṇmūtraretasām // </div>
            <div class="l">śukrahā baddhaviṇmūtro vipāko vātalaḥ kaṭuḥ / </div>
            <div class="l">madhuraḥ sṛṣṭaviṇmūtro vipākaḥ kaphaśukralaḥ // </div>
            <div class="l">pittakṛt sṛṣṭaviṇmūtraḥ pāko+amlaḥ śukranāśanaḥ / </div>
            <div class="l">teṣāṃ guruḥ syānmadhuraḥ kaṭukāmlāvato+anyathā // </div>
            <div class="l">vipākalakṣaṇasyālpamadhyabhūyiṣṭhatāṃ prati / </div>
            <div class="l">dravyāṇāṃ guṇavaiśeṣyāttatra tatropalakṣayet // </div>
            <div class="l">mṛdutīkṣṇagurulaghusnigdharūkṣoṣṇaśītalam / </div>
            <div class="l">vīryamaṣṭavidhaṃ kecit keciddvividhamāsthitāḥ // </div>
            <div class="l">śītoṣṇamiti vīryaṃ tu kriyate yena yā kriyā / </div>
            <div class="l">nāvīryaṃ kurute kiṃcit sarvā vīryakṛtā kriyā // </div>
            <div class="l">raso nipāte dravyāṇāṃ vipākaḥ karmaniṣṭhayā / </div>
            <div class="l">vīryaṃ yāvadadhīvāsānnipātāccopalabhyate // </div>
            <div class="l">rasavīryavipākānāṃ sāmānyaṃ yatra lakṣyate / </div>
            <div class="l">viśeṣaḥ karmaṇāṃ caiva prabhāvastasya sa smṛtaḥ // </div>
            <div class="l">kaṭukaḥ kaṭukaḥ pāke vīryoṣṇaścitrako mataḥ / </div>
            <div class="l">tadvaddantī prabhāvāttu virecayati mānavam // </div>
            <div class="l">viṣaṃ viṣaghnamuktaṃ yat prabhāvastatra kāraṇam / </div>
            <div class="l">ūrdhvānulomikaṃ yacca tat prabhāvaprabhāvitam // </div>
            <div class="l">maṇīnāṃ dhāraṇīyānāṃ karma yadvividhātmakam / </div>
            <div class="l">tat prabhāvākṛtaṃ teṣāṃ prabhāvo+acintya ucyate // </div>
            <div class="l">samyagvipākavīryāṇi prabhāvaścāpyudāhṛtaḥ / </div>
            <div class="l">kiṃcidrasena kurute karma vīryeṇa cāparam // </div>
            <div class="l">dravyaṃ guṇena pākena prabhāveṇa ca kiṃcana / </div>
            <div class="l">rasaṃ vipākastau vīryaṃ prabhāvastānapohati // </div>
            <div class="l">balasāmye rasādīnāmiti naisargikaṃ balam / </div>
            <div class="l">ṣaṇṇāṃ rasānāṃ vijñānamupadekṣyāmyataḥ param // </div>
            <div class="l">snehanaprīṇanāhlādamārdavairupalabhyate / </div>
            <div class="l">mukhastho madhuraścāsyaṃ vyāpnuva&amp;llimpatīva ca // </div>
            <div class="l">dantaharṣānmukhāsrāvāt svedanānmukhabodhanāt / </div>
            <div class="l">vidāhāccāsyakaṇṭhasya prāśyaivāmlaṃ rasaṃ vadet // </div>
            <div class="l">pralīyan kledaviṣyandamārdavaṃ kurute mukhe / </div>
            <div class="l">yaḥ śīghraṃ lavaṇo jñeyaḥ sa vidāhānmukhasya ca // </div>
            <div class="l">saṃvejayedyo rasānāṃ nipāte tudatīva ca / </div>
            <div class="l">vidahanmukhanāsākṣi saṃsrāvī sa kaṭuḥ smṛtaḥ // </div>
            <div class="l">pratihanti nipāte yo rasanaṃ svadate na ca / </div>
            <div class="l">sa tikto mukhavaiśadyaśoṣaprahlādakārakaḥ // </div>
            <div class="l">vaiśadyastambhajāḍyairyo rasanaṃ yojayedrasaḥ / </div>
            <div class="l">badhnātīva ca yaḥ kaṇṭhaṃ kaṣāyaḥ sa vikāsyapi // </div>
          </div>
          <p id="CS.1.26.80"><a name="CS.1.26.80"><!--anchor--></a>evamuktavantaṃ bhagavantamātreyamagniveśa uvāca bhagavan
            śrutametadavitathamarthasaṃpadyuktaṃ bhagavato yathāvaddravyaguṇakarmādhikāre vacaḥ
            paraṃ tvāhāravikārāṇāṃ vairodhikānāṃ lakṣaṇamanatisaṃkṣepeṇopadiśyamānaṃ śuśrūṣāmaha iti
            // </p>
          <p id="CS.1.26.81"><a name="CS.1.26.81"><!--anchor--></a>tamuvāca bhagavānātreyaḥ dehadhātupratyanīkabhūtāni dravyāṇi
            dehadhātubhirvirodhamāpadyante parasparaguṇaviruddhāni kānicit kānicit saṃyogāt
            saṃskārādaparāṇi deśakālamātrādibhiścāparāṇi tathā svabhāvādaparāṇi // </p>
          <p id="CS.1.26.82"><a name="CS.1.26.82"><!--anchor--></a>tatra yānyāhāramadhikṛtya bhūyiṣṭhamupayujyante teṣāmekadeśaṃ
            vairodhikamadhikṛtyopadekṣyāmaḥ na matsyān payasā sahābhyavaharet ubhayaṃ hyetanmadhuraṃ
            madhuravipākaṃ mahābhiṣyandi śītoṣṇatvādviruddhavīryā
            viruddhavīryatvācchoṇitapradūṣaṇāya mahābhiṣyanditvānmārgoparodhāya ca // </p>
          <p id="CS.1.26.83"><a name="CS.1.26.83"><!--anchor--></a>tanniśamyātreyavacanamanu bhadrakāpyo+agniveśamuvāca sarvāneva
            matsyān payasā sahābhyavaharedanyatraikasmāccilicimāt sa punaḥ śakalī lohitanayanaḥ
            sarvato lohitarājī rohitākāraḥ prāyo bhūmau carati taṃ cet payasā
            sahābhyavaharenniḥsaṃśayaṃ śoṇitajānāṃ vibandhajānāṃ ca vyādhīnāmanyatamamathavā maraṇaṃ
            prāpnuyāditi // </p>
          <p id="CS.1.26.84"><a name="CS.1.26.84"><!--anchor--></a>neti bhagavānātreyaḥ sarvāneva matsyānn apayasā
            sahābhyavaharedviśeṣatastu cilicimaṃ sa hi mahābhiṣyanditvāt sthūlalakṣaṇatarānetān
            vyādhīnupajanayatyāmaviṣamudīrayati ca / </p>
          <p><a name="idp2756976"><!--anchor--></a>grāmyānūpaudakapiśitāni ca madhutilaguḍapayomāṣamūlakaṣisairvirūḍhadhānyairvā
            naikadhyamadyāt tanmūlaṃ hi bādhiryāndhyavepathujāḍyakalamūkatāmaiṇmiṇyamathavā
            maraṇamāpnoti / </p>
          <p><a name="idp2757840"><!--anchor--></a>na pauṣkaraṃ rohiṇīkaṃ śākaṃ kapotān vā sarṣapatailabhraṣṭānmadhupayobhyāṃ
            sahābhyavaharet tanmūlaṃ hi
            &amp;śoṇitābhiṣyandadhamanīpravicayāpasmāraśaṅkhakagalagaṇḍarohiṇīnāmanyatamaṃ
            prāpnotyathavā maraṇamiti / </p>
          <p><a name="idp2758560"><!--anchor--></a>na mūlakalaśunakṛṣṇagandhārjakasumukhasurasādīni bhakṣayitvā payaḥ sevyaṃ
            kuṣṭhābādhabhayāt / </p>
          <p><a name="idp2759216"><!--anchor--></a>na jātukaśākaṃ na nikucaṃ pakvaṃ madhupayobhyāṃ sahopayojyam etaddhi maraṇāyāthavā
            balavarṇatejovīryoparodhāyālaghuvyādhaye ṣāṇḍhyāya ceti / </p>
          <p><a name="idp2759984"><!--anchor--></a>tadeva nikucaṃ pakvaṃ na māṣasūpaguḍasarpirbhiḥ sahopayojyaṃ vairodhikatvāt
            /tathā+āmrāmrātakamātuluṅganikucakaramardamocadantaśaṭhabadarakośāmrabhavyajāmbavakapitthatintiḍīkapārāvatākṣoḍapanasanālikeradāḍimāmalakānyevaṃprakārāṇi
            cānyāni dravyāṇi sarvaṃ cāmlaṃ dravamadravaṃ ca payasā saha viruddham / </p>
          <p><a name="idp2761008"><!--anchor--></a>tathā kaṅguvanakamakuṣṭhakakulatthamāṣaniṣyāvāḥ payasā saha viruddhāḥ / </p>
          <p><a name="idp2761600"><!--anchor--></a>padmottarikāśākaṃ śārkaro maireyo madhu ca sahopayuktaṃ viruddhaṃ vātaṃ cātikopayati / </p>
          <p><a name="idp2762208"><!--anchor--></a>hāridrakaḥ sarṣapatailabhṛṣṭo viruddhaḥ pittaṃ cātikopayati / </p>
          <p><a name="idp2762768"><!--anchor--></a>pāyaso manthānupāno viruddhaḥ śleṣmāṇaṃ cātikopayati / </p>
          <p><a name="idp2763312"><!--anchor--></a>upodikā tilakalkasiddhā heturatīsārasya / </p>
          <p><a name="idp2763808"><!--anchor--></a>balākā vāruṇyā saha kulmāṣairapi viruddhā saiva śūkaravasāparibhṛṣṭā sadyo vyāpādayati
            / </p>
          <p><a name="idp2764448"><!--anchor--></a>mayūramāṃsameraṇḍasīsakāvasaktameraṇdāgnipluṣṭameraṇḍatailayuktaṃ sadyo vyāpādayati / </p>
          <p><a name="idp2765072"><!--anchor--></a>hāridrakamāṃsaṃ hāridrasīsakāvasaktaṃ hāridrāgnipluṣṭaṃ sadyo vyāpādayati tadeva
            bhasmapāṃśuparidhvastaṃ sakṣaudraṃ sadyo maraṇāya / </p>
          <p><a name="idp2765824"><!--anchor--></a>matsyanistālanasiddhāḥ pippalyastathā kākamācī madhu ca maraṇāya / </p>
          <p><a name="idp2766384"><!--anchor--></a>madhu coṣṇamuṣṇārtasya ca madhu maraṇāya / </p>
          <p><a name="idp2766896"><!--anchor--></a>madhusarpiṣī samadhṛte madhu vāri cāntarikṣaṃ samadhṛtaṃ madhu puṣkarabījaṃ madhu
            pītvoṣṇodakaṃ bhallātakoṣṇodakaṃ takrasiddhaḥ kampillakaḥ paryuṣitā kākamācī aṅgāraśūlyo
            bhāsaśceti viruddhāni / </p>
          <p><a name="idp2767840"><!--anchor--></a>ityetadyathāpraśnamabhinirdiṣtāṃ bhavatīti // </p>
          <p id="CS.1.26.85"><a name="CS.1.26.85"><!--anchor--></a>bhavanti cātra</p>
          <div class="lg">
            <div class="l"> yat kiñciddoṣamāsrāvya na nirharati kāyataḥ / </div>
            <div class="l">āhārajātaṃ tat sarvamahitāyopapadyate // </div>
            <div class="l">yaccāpi deśakālāgnimātrāsātmyānilādibhiḥ / </div>
            <div class="l">saṃskārato vīryataśca koṣṭhāvasthākramairapi // </div>
            <div class="l">parihāropacārābhyāṃ pākāt saṃyogato+api ca / </div>
            <div class="l">viruddhaṃ tacca na hitaṃ hṛtsaṃpadvidhibhiśca yat // </div>
            <div class="l">viruddhaṃ deśatastāvadrūkṣatīkṣaṇādi dhanvani / </div>
            <div class="l">ānūpe snigdhaśītādi bheṣajaṃ yanniṣevyate // </div>
            <div class="l">kālato+api viruddhaṃ yacchītarūkṣādisevanam / </div>
            <div class="l">śīte kāle tathoṣṇe ca kaṭukoṣṇādisevanam // </div>
            <div class="l">viruddhamanale tadvadannapānaṃ caturvidhe / </div>
            <div class="l">madhusarpiḥ samadhṛtaṃ mātrayā tadvirudhyate // </div>
            <div class="l">kaṭukoṣṇādisātmyasya svāduśītādisevanam / </div>
            <div class="l">yattat sātmyaviruddhaṃ tu viruddhaṃ tvanilādibhiḥ // </div>
            <div class="l">yā samānaguṇābhyāsaviruddhānnauṣadhikriyā / </div>
            <div class="l">saṃskārato viruddhaṃ tadyadbhojyaṃ viṣavadbhavet // </div>
            <div class="l">eraṇḍasīsakāsaktaṃ śikhimāṃsaṃ yathaiva hi / </div>
            <div class="l">viruddhaṃ vīryato jñeyaṃ vīryataḥ śītalātmakam // </div>
            <div class="l">tat saṃyojyoṣṇavīryeṇa dravyeṇa saha sevyate / </div>
            <div class="l">krūrakoṣṭhasya cātyalpaṃ mandavīryamabhedanam // </div>
            <div class="l">mṛdukoṣṭhasya guru ca bhedanīyaṃ tathā bahu / </div>
            <div class="l">etat koṣṭhaviruddhaṃ tu viruddhaṃ syādavasthayā // </div>
            <div class="l">śramavyavāyavyāyāmasaktasyānilakopanam / </div>
            <div class="l">nidrālasasyālasasya bhojanaṃ śleṣmakopanam // </div>
            <div class="l">yaccānutsṛjya viṇmūtraṃ bhuṅkte yaścābubhukṣitaḥ / </div>
            <div class="l">tacca kramaviruddhaṃ syādyaccātikṣudvaśānugaḥ // </div>
            <div class="l">parihāraviruddhaṃ tu varāhādīnniṣevya yat / </div>
            <div class="l">sevetoṣṇaṃ ghṛtādīṃśca pītvā śītaṃ niṣevate // </div>
            <div class="l">viruddhaṃ pākataścāpi duṣṭadurdārusādhitam / </div>
            <div class="l">apakvataṇḍulātyarthapakvadagdhā ca yadbhavet / </div>
            <div class="l">saṃyogato viruddhaṃ tadyathā+amlaṃ payasā saha // </div>
            <div class="l">amanorucitaṃ yacca hṛdviruddhaṃ taducyate / </div>
            <div class="l">saṃpadviruddhaṃ tadvidyādasaṃjātarasaṃ tu yat // </div>
            <div class="l">atikrāntarasaṃ vā+api vipannarasameva vā / </div>
            <div class="l">jñeyaṃ vidhiviruddhaṃ tu bhujyate nibhṛte na yat / </div>
            <div class="l">tadevaṃvidhamannaṃ syādviruddhamupayojitam // </div>
            <div class="l">ṣāṇḍhyāndhyavīsarpadakodarāṇāṃ visphoṭakonmādabhagandarāṇām / </div>
            <div class="l">mūrcchāmadādhmānagalagrahāṇāṃ pāṇḍvāmayasyāmaviṣasya caiva // </div>
            <div class="l">kilāsakuṣṭhagrahaṇīgadānāṃ śothāmlapittajvarapīnasānām / </div>
            <div class="l">santānadoṣasya tathaiva mṛtyorviruddhamannaṃ pravadanti hetum
              // </div>
            <div class="l">eṣāṃ khalvapareṣāṃ ca vairodhikanimittānāṃ vyādhīnāmime bhāvāḥ
              pratikārā bhavanti / </div>
            <div class="l">tadyathā vamanaṃ virecanaṃ ca tadvirodhināṃ ca dravyāṇāṃ saṃśamanārthamupayogaḥ
              tathāvidhaiśca dravyaiḥ pūrvamabhisaṃskāraḥ śarīrasyeti // </div>
            <div class="l">bhavataścātra</div>
            <div class="l"> viruddhāśanajān rogān pratihanti vivecanam / </div>
            <div class="l">vamanaṃ śamanaṃ caiva pūrvaṃ vā hitasevanam // </div>
            <div class="l">sātmyato+alpatayā vā+api dīptāgnestaruṇasya ca / </div>
            <div class="l">snigdhavyāyāmabalināṃ viruddhaṃ vitathaṃ bhavet // </div>
            <div class="l">tatra ślokāḥ</div>
            <div class="l"> matirāsīnmaharṣīṇāṃ yā yā rasaviniścaye / </div>
            <div class="l">dravyāṇi guṇakramabhyāṃ dravyasaṃkhyā rasāśrayā // </div>
            <div class="l">kāraṇaṃ rasasaṃkhyāyā rasānurasalakṣaṇam / </div>
            <div class="l">parādīnāṃ guṇānāṃ ca lakṣaṇāni pṛthakpṛthak // </div>
            <div class="l">pañcātmakānāṃ ṣaṭtvaṃ ca rasānāṃ yena hetunā / </div>
            <div class="l">ūrdhvānulomabhājaśca yadguṇātiśayādrasāḥ // </div>
            <div class="l">ṣaṇṇāṃ rasānāṃ ṣaṭtve ca savibhaktā vibhaktayaḥ / </div>
            <div class="l">uddeśaścāpavādaśca dravyāṇāṃ guṇakarmaṇi // </div>
            <div class="l">pravarāvaramadhyatvaṃ rasānām gaurvādiṣu / </div>
            <div class="l">pākaprabhāvayorliṅgaṃ vīryasaṃkhyāviniścayaḥ // </div>
            <div class="l">ṣaṇṇāmāsvādyamānānāṃ rasānāṃ yat svalakṣaṇam / </div>
            <div class="l">yadyadvirudhyate yasmādyena yatkāri caiva yat // </div>
            <div class="l">vairodhikanimittānāṃ vyāhīnāmauṣadhaṃ ca yat / </div>
            <div class="l">ātreyabhadrakāpyīye tat sarvamavadanmuniḥ // </div>
          </div>
          <p><a name="idp2827280"><!--anchor--></a> ityagniveśakṛte tantre carakapratisaṃskṛte ślokasthāne ātreyabhadrakāpyīyo nāma
            ṣaḍviṃśo+adhyāyaḥ // </p>
        </div>

        <div class="teidiv1" id="div2_body.1_div1.1_div2.27"><h3><a name="body.1_div1.1_div2.27"></a>1.27.  saptaviṃśo+adhyāyaḥ </h3>
          
          <p id="CS.1.27.1"><a name="CS.1.27.1"><!--anchor--></a>athāto+annapānavidhimadhyāyaṃ vyākhyāsyāmaḥ // </p>
          <p id="CS.1.27.2"><a name="CS.1.27.2"><!--anchor--></a>iti ha smāha bhagavānātreyaḥ // </p>
          <p id="CS.1.27.3"><a name="CS.1.27.3"><!--anchor--></a>iṣṭavarṇagandharasasparśaṃ vidhivihitamannapānaṃ prāṇināṃ
            prāṇisaṃjñakānāṃ prāṇamācakṣate kuśalāḥ pratyakṣaphaladarśanāt tadindhanā hyantaragneḥ
            sthitiḥ tat sattvamūrjyati taccharīradhātuvyūhabalavarṇendriyaprasādakaraṃ
            yathoktamupasevyamānaṃ viparītamahitāya saṃpadyate // </p>
          <p id="CS.1.27.4"><a name="CS.1.27.4"><!--anchor--></a>
            tasmāddhitāhitāvabodhanārthamannapānavidhimakhilenopadekṣyāmo&amp;+agniveśa!/ </p>
          <p><a name="idp2833104"><!--anchor--></a>tat svabhāvādudaktaṃ kledayati, lavaṇaṃ viṣyandayati, kṣāraḥ pācayati, madhu
            saṃdadhāti, sarpiḥ snehayati, kṣīraṃ jīvayati, māṃsaṃ bṛṃhayati, rasaḥ prīṇayati, surā
            jarjarīkaroti, śīdhuravadhamati, drākṣāsavo dīpayati, phāṇitamācinoti, dadhi śophaṃ
            janayati, piṇyākaśākaṃ glapayati, prabhūtāntarmalo māṣasūpaḥ, dṛṣṭiśukraghnaḥ kṣāraḥ,
            prāyaḥ pittalamamlamanyatra dāḍimāmalakāt, prāyaḥ śleṣmalaṃ madhuramanyatra madhunaḥ
            purāṇācca śāliṣaṣṭikayavagodhūmāt, prāyastikaṃ vātalamavṛṣyaṃ cānyatra
            vegāgrāmṛtāpaṭolapatrāt, prāyaḥ kaṭukaṃ vātalamavṛṣyaṃ cānyatra pippalīviśvabheṣajāt// </p>
          <div class="lg">
            <div class="l">paramato &amp;vargasaṃgraheṇāhāradravyāṇyanuvyākhyāsyāmaḥ// </div>
            <div class="l">śūkadhānyaśamīdhānyamāṃsaśākaphalāśrayān/ </div>
            <div class="l">vargān haritamadyāmbugorasekṣuvikārikān// </div>
            <div class="l">daśa dvau cāparau vargau kṛtānnāhārayoginām/ </div>
            <div class="l">rasavīryavipākaiśca prabhāvaiśca pracakṣmahe// </div>
            <div class="l">atha śūkadhānyavargaḥ--- raktaśālirmahāśāliḥ kalamaḥ
              śakunāhṛtaḥ&amp;/ </div>
            <div class="l">&amp;tūrṇako dīrghaśūkaśca gauraḥ pāṇḍukalāṅgulau// </div>
            <div class="l">sugandhako lohavālaḥ sārivākhyaḥ pramodakaḥ/ </div>
            <div class="l">pataṅgastapanīyaśca ye cānye śālayaḥ śubhāḥ// </div>
            <div class="l">śītā rase vipāke ca madhurāścālpamārutāḥ/ </div>
            <div class="l">baddhālpavarcasaḥ snigdhā bṛṃhaṇāḥ śukramūtralāḥ// </div>
            <div class="l">raktaśālirvarasteṣāṃ &amp;tṛṣṇāghnastrimalāpahaḥ/ </div>
            <div class="l">mahāṃstasyānu kalamastasyāpyanu tataḥ pare// </div>
            <div class="l">yavakā hāyanāḥ pāṃsuvāpyanaiṣadhakādayaḥ&amp;/ </div>
            <div class="l">śālīnāṃ śālayaḥ kurvantyanukāraṃ guṇāguṇaiḥ// </div>
            <div class="l">śītaḥ snigdho+aguruḥ svādustridoṣaghnaḥ sthirātmakaḥ/ </div>
            <div class="l">ṣaṣṭikaḥ pravaro gauraḥ kṛṣṇagaurastato+anu ca// </div>
            <div class="l">varakoddālakau cīnaśāradojjvaladardurāḥ/ </div>
            <div class="l">&amp;gandhanāḥ kuruvindāśca ṣaṣṭikālpāntarā guṇaiḥ// </div>
            <div class="l">madhuraścāmlapākaśca vrīhiḥ pittakaro guruḥ/ </div>
            <div class="l">bahumūtrapurīṣoṣmā tridoṣastveva pāṭalaḥ// </div>
            <div class="l">sakoradūṣaḥ śyāmākaḥ kaṣāyamadhuro laghuḥ/ </div>
            <div class="l">vātalaḥ kaphapittaghnaḥ śītaḥ saṃgrāhiśoṣaṇaḥ// </div>
            <div class="l">hastiśyāmākanīvāratoyaparṇīgavedhukāḥ/ </div>
            <div class="l">praśāntikāmbhaḥśyāmākalauhityāṇupriyaṅgavaḥ&amp;// </div>
            <div class="l">mukundo kṣiṇṭigarmūṭī&amp; varukā varakāstathā/ </div>
            <div class="l">śibirotkaṭajūrṇāhvāḥ śyāmākasadṛśā guṇaiḥ// </div>
            <div class="l">rūkṣaḥ śīto+aguruḥ svādurbahuvātaśakṛdyavaḥ/ </div>
            <div class="l">sthairyakṛt &amp;sakaṣāyaśca balyaḥ śleṣmavikāranut// </div>
            <div class="l">rūkṣaḥ kaṣāyanuraso madhuraḥ kaphapittahā/ </div>
            <div class="l">medaḥkrimiviṣaghnaśca balyo veṇuyavo mataḥ// </div>
            <div class="l">sandhānakṛdvātaharo godhūmaḥ svāduśītalaḥ/ </div>
            <div class="l">jīvano bṛṃhaṇo vṛṣyaḥ snigdhaḥ sthairyakaro guruḥ// </div>
            <div class="l">nāndīmukhī madhūlī ca madhurasnigdhaśītale/ </div>
            <div class="l">ityayaṃ śūkadhānyānāṃ pūrvo vargaḥ samāpyate// </div>
            <div class="l">atha śamīdhānyavargaḥ--- kaṣāyamadhuro rūkṣaḥ śītaḥ pāke
              kaṭurlaghuḥ/ </div>
            <div class="l">&amp;viśadaḥ śleṣmapittaghno mudgaḥ sūpyottamo mataḥ// </div>
            <div class="l">vṛṣyaḥ paraṃ vātaharaḥ snigdhoṣṇo madhuro guruḥ/ </div>
            <div class="l">balyo bahumalaḥ puṃstvaṃ māṣaḥ śīghraṃ dadāti ca// </div>
            <div class="l">rājamāṣaḥ&amp; saro rucyaḥ kaphaśukrāmlapittanut/ </div>
            <div class="l">tatsvādurvātalo rūkṣaḥ kaṣāyo viśado guruḥ// </div>
            <div class="l">uṣṇāḥ kaṣāyāḥ pāke+amlāḥ kaphaśukrānilāpahāḥ/ </div>
            <div class="l">kulatthā grāhiṇaḥ kāsahikkāśvāsārśasāṃ hitāḥ// </div>
            <div class="l">madhurā madhurāḥ pāke grāhiṇo rūkṣaśītalāḥ/ </div>
            <div class="l">makuṣṭhakāḥ praśasyante raktapittajvarādiṣu// </div>
            <div class="l">caṇakāścamasūrāśca khaṇḍikāḥ sahareṇavaḥ/ </div>
            <div class="l">laghavaḥ śītamadhurāḥ sakaṣāyā virūkṣaṇāḥ// </div>
            <div class="l">pittaśleṣmaṇi śasyante sūpeṣvālepaneṣu ca/ </div>
            <div class="l">teṣāṃ masūraḥ saṃgrāhī kalāyo vātalaḥ param// </div>
            <div class="l">snigdhoṣṇo madhurastiktaḥ kaṣāyaḥ kaṭukastilaḥ/ </div>
            <div class="l">tvacyaḥ keśyaśca balyaśca vātaghnaḥ kaphapittakṛt// </div>
            <div class="l">madhurāḥ śītalā gurvyo balaghnyo rūkṣaṇātmikāḥ/ </div>
            <div class="l">sasnehā balibhirbhojyā vividhāḥ śimbijātayaḥ// </div>
            <div class="l">śimbī rūkṣā kaṣāyā ca koṣṭhe vātaprakopinī/ </div>
            <div class="l">na ca vṛṣyā na cakṣuṣyā viṣṭabhya ca vipacyate// </div>
            <div class="l">āḍhakī kaphapittaghnī vātalā, kaphavātanut/ </div>
            <div class="l">avalgujaḥ saiḍagajo, niṣpāvā vātapittalāḥ// </div>
            <div class="l">kākāṇḍomā(lā)tmaguptānāṃ māṣavat phalamādiśet/ </div>
            <div class="l">dvitīyo+ayaṃ śamīdhānyavargaḥ prokto maharṣiṇā// </div>
            <div class="l">atha māṃsavargaḥ--- gokharāśvataroṣṭrāśvadvīpisiṃharkṣavānarāḥ/ </div>
            <div class="l">vṛko vyāghrastarakṣuśca babhrumārjāramūṣikāḥ// </div>
            <div class="l">lopāko jambukaḥ śyeno vāntādaścāṣavāyasau/ </div>
            <div class="l">śaśaghnī madhuhā bhāso gṛdhrolūkakuliṅgakāḥ// </div>
            <div class="l">dhūmikā kuraraśceti prasahā mṛgapakṣiṇaḥ/ </div>
            <div class="l">śvetaḥ śyāmaścitrapṛṣṭhaḥ kālakaḥ kākulīmṛgaḥ// </div>
            <div class="l">kūrcikā cillaṭo bheko godhā śallakagaṇḍakau/ </div>
            <div class="l">kadalī nakulaḥ śvāviditi bhūmiśayāḥ smṛtāḥ// </div>
            <div class="l">sṛmaraścamaraḥ khaṅgo mahiṣo gavayo gajaḥ/ </div>
            <div class="l">nyaṅkurvarāhaścānūpā mṛgāḥ sarve rurustathā// </div>
            <div class="l">kūrmaḥ karkaṭako matsyaḥ śiśumārastimiṅgilaḥ/ </div>
            <div class="l">śuktiśaṅkhodrakummīraculukīmakarādayaḥ// </div>
            <div class="l">iti vāriśayāḥ proktā, vakṣyante vāricāriṇaḥ/ </div>
            <div class="l">haṃsaḥ krauñco balākā ca bakaḥ kāraṇḍavaḥ plavaḥ// </div>
            <div class="l">śarāriḥ puṣkarāhvaśca keśarī maṇituṇḍakaḥ&amp;/ </div>
            <div class="l">mṛṇālakaṇṭho madguśca kādambaḥ kākatuṇḍakaḥ// </div>
            <div class="l">utkrośaḥ puṇḍarīkākṣo megharāvo+ambukukkuṭī/ </div>
            <div class="l">ārā nandīmukhī vāṭī sumukhāḥ sahacāriṇaḥ// </div>
            <div class="l">rohiṇī kāmakālī ca sāraso raktaśīrṣakaḥ// </div>
            <div class="l">cakravākastathā+anye ca khagāḥ santyambucāriṇaḥ// </div>
            <div class="l">pṛṣataḥ śarabho rāmaḥ śvadaṃṣṭro mṛgamātṛkā/ </div>
            <div class="l">śaśoraṇau kuraṅgaśca gokarṇaḥ koṭṭakārakaḥ// </div>
            <div class="l">cāruṣko hariṇaiṇau ca śambaraḥ kālapucchakaḥ/ </div>
            <div class="l">ṛṣyaśca varapotaśca vijñeyā jāṅgalā mṛgāḥ// </div>
            <div class="l">lāvo vartīrakaścaiva vārtīkaḥ sakapiñjalaḥ/ </div>
            <div class="l">cakoraścopacakraśca kukkubho raktavartmakaḥ// </div>
            <div class="l">lāvādyā viṣkirāstvete vakṣyante vartakādayaḥ/ </div>
            <div class="l">vartako vartikā caiva barhī tittirikukkuṭau// </div>
            <div class="l">kaṅkaśārapadendrābhagonardagirivartakāḥ/ </div>
            <div class="l">krakaro+avakaraścaiva &amp;vāraḍaśceti viṣkirāḥ// </div>
            <div class="l">śatapatro bhṛṅgarājaḥ koyaṣṭirjīvajīvakaḥ/ </div>
            <div class="l">kairātaḥ kokilo+atyūho gopāputraḥ priyātmajaḥ// </div>
            <div class="l">laṭṭā laṭṭa(ṭū)ṣako babhrurvaṭahā ḍiṇḍimānakaḥ/ </div>
            <div class="l">jaṭī &amp;dundubhipākkāralohapṛṣṭhakuliṅgakāḥ// </div>
            <div class="l">kapotaśukaśāraṅgāściraṭīkaṅkuyaṣṭikāḥ/ </div>
            <div class="l">sārikā kalaviṅkaśca caṭako+aṅgāracūḍakaḥ// </div>
            <div class="l">pārāvataḥ pāṇḍa(na)vikaḥ ityuktāḥ pratudā dvijāḥ/ </div>
            <div class="l">prasahya bhakṣayantīti prasahāstena saṃjñitāḥ// </div>
            <div class="l">bhūśayā bilavāsitvādānūpānūpasaṃśrayāt&amp;/ </div>
            <div class="l">jale nivāsājjalajā jalecaryājjalecarāḥ// </div>
            <div class="l">sthalajā jāṅgalāḥ proktā mṛgā jāṅgalacāriṇaḥ/ </div>
            <div class="l">vikīrya viṣkirāśceti pratudya pratudāḥ smṛtāḥ// </div>
            <div class="l">yoniraṣṭavidhā tveṣā māṃsānāṃ parikīrtitā/ </div>
            <div class="l">prasahā bhūśayānūpavārijā vāricāriṇaḥ// </div>
            <div class="l">gurūṣṇasnigdhamadhurā balopacayavardhanāḥ/ </div>
            <div class="l">vṛṣyāḥ paraṃ vātaharāḥ kaphapittavivardhanāḥ// </div>
            <div class="l">hitā vyāyāmanityebhyo narā dīptāgnayaśca ye/ </div>
            <div class="l">prasahānāṃ viśeṣeṇa māṃsaṃ māṃsāśināṃ bhiṣak// </div>
            <div class="l">jīrṇārśograhaṇīdoṣaśoṣārtānāṃ prayojayet/ </div>
            <div class="l">lāvādyo vaiṣkiro vargaḥ pratudā jāṅgalā mṛgāḥ// </div>
            <div class="l">laghavaḥ śītamadhurāḥ sakaṣāyā hitā nṛṇām/ </div>
            <div class="l">pittottare vātamadhye sannipāte kaphānuge// </div>
            <div class="l">viṣkirā vartakādyāstu prasahālpāntarā guṇaiḥ/ </div>
            <div class="l">&amp;nātiśītagurusnigdhaṃ māṃsamājamadoṣalam// </div>
            <div class="l">śarīradhātusāmānyādanabhiṣyandi bṛṃhaṇam/ </div>
            <div class="l">māṃsaṃ madhuraśītatvādguru bṛṃhaṇamāvikam// </div>
            <div class="l">&amp;yonāvajāvike miśragocaratvādaniścite/ </div>
            <div class="l">sāmānyenopadiṣṭānāṃ māṃsānāṃ svaguṇaiḥ pṛthak// </div>
            <div class="l">keṣāṃcidguṇavaiśeṣyādviśeṣa upadekṣyate/ </div>
            <div class="l">darśanaśrotramedhāgnivayovarṇasvarāyuṣām// </div>
            <div class="l">barhī hitatamo balyo vātaghno māṃsaśukralaḥ/ </div>
            <div class="l">gurūṣṇasnigdhamadhurāḥ svaravarṇabalapradāḥ// </div>
            <div class="l">bṛṃhaṇāḥ śukralāścoktā haṃsā mārutanāśanāḥ/ </div>
            <div class="l">snigdhāścoṣṇāśca vṛṣyāśca bṛṃhaṇāḥ svarabodhanāḥ// </div>
            <div class="l">balyāḥ paraṃ vātaharāḥ svedanāścaraṇāyudhāḥ/ </div>
            <div class="l">gurūṣṇo madhuro nātidhanvānūpaniṣevaṇāt// </div>
            <div class="l">tittiriḥ saṃjayecchīghraṃ trīn doṣānanilolbaṇān/ </div>
            <div class="l">pittaśleṣmavikāreṣu sarakteṣu kapiñjalāḥ// </div>
            <div class="l">mandavāteṣu śasyante śaityamādhuryalāghavāt/ </div>
            <div class="l">lāvāḥ kaṣāyamadhurā laghavo+agnivivardhanāḥ// </div>
            <div class="l">sannipātapraśamanāḥ kaṭukāśca vipākataḥ/ </div>
            <div class="l">godhā vipāke madhurā kaṣāyakaṭukā rase// </div>
            <div class="l">vātapittapraśamanī bṛṃhaṇī balavardhanī/ </div>
            <div class="l">śallako madhurāmlaśca vipāke kaṭukaḥ smṛtaḥ// </div>
            <div class="l">vātapittakaphaghnaśca kāsaśvāsaharastathā/ </div>
            <div class="l">kaṣāyaviśadāḥ śītā raktapittanibarhaṇāḥ// </div>
            <div class="l">vipāke madhurāścaiva kapotā gṛhavāsinaḥ/ </div>
            <div class="l">tebhyo laghutarāḥ kiṃcit kapotā vanavāsinaḥ&amp;// </div>
            <div class="l">śītāḥ saṃgrāhiṇaścaiva svalpamūtrakarāśca te/ </div>
            <div class="l">śukamāṃsaṃ kaṣāyāmlaṃ vipāke rūkṣaśītalam// </div>
            <div class="l">śoṣakāsakṣayahitaṃ saṃgrāhi laghu dīpanam/ </div>
            <div class="l">caṭakā madhurāḥ snigdhā balaśukravivardhanāḥ// </div>
            <div class="l">sannipātapraśamanāḥ śamanā mārutasya ca/ </div>
            <div class="l">kaṣāyo viśado rūkṣaḥ śītaḥ pāke kaṭurlaghuḥ// </div>
            <div class="l">śaśaḥ svāduḥ praśastaśca saṃnipāte+anilāvare/ </div>
            <div class="l">madhurā madhurāḥ pāke tridoṣaśamanāḥ śivāḥ// </div>
            <div class="l">laghavo baddhaviṇmūtrāḥ śītāścaiṇāḥ prakīrtitāḥ/ </div>
            <div class="l">snehanaṃ bṛṃhaṇaṃ vṛṣyaṃ śramaghnamanilāpaham// </div>
            <div class="l">varāhapiśitaṃ balyaṃ rocanaṃ svedanaṃ guru/ </div>
            <div class="l">gavyaṃ kevalavāteṣu pīnase viṣamajvare// </div>
            <div class="l">śuṣkakāsaśramātyagnimāṃsakṣayahitaṃ ca tat/ </div>
            <div class="l">snigdhoṣṇaṃ madhuraṃ vṛṣyaṃ māhiṣaṃ guru tarpaṇam// </div>
            <div class="l">dārḍhyaṃ bṛhattvamutsāhaṃ svapnaṃ ca janayatyapi/ </div>
            <div class="l">gurūṣṇā madhurā balyā bṛṃhaṇāḥ pavanāpahāḥ// </div>
            <div class="l">matsyāḥ snigdhāśca vṛṣyāśca bahudoṣāḥ prakīrtitāḥ/ </div>
            <div class="l">śaivālaśaṣpabhojitvātsvapnasya ca vivarjanāt// </div>
            <div class="l">rohito dīpanīyaśca laghupāko mahābalaḥ/ </div>
            <div class="l">varṇyo vātaharo vṛṣyaścakṣuṣyo balavardhanaḥ// </div>
            <div class="l">medhāsmṛtikaraḥ pathyaḥ śoṣaghnaḥ kūrma ucyate/ </div>
            <div class="l">khaḍgamāṃsamabhiṣyandi balakṛnmadhuraṃ smṛtam// </div>
            <div class="l">snehanaṃ bṛṃhaṇaṃ varṇyaṃ śramaghnamanilāpaham/ </div>
            <div class="l">dhārtarāṣṭracakorāṇāṃ dakṣāṇāṃ śikhināmapi// </div>
            <div class="l">caṭakānāṃ ca yāni syuraṇḍāni ca hitāni ca/ </div>
            <div class="l">kṣīṇaretaḥsu kāseṣu hṛdrogeṣu kṣateṣu ca// </div>
            <div class="l">madhurāṇyavidāhīni sadyobalakarāṇi ca/ </div>
            <div class="l">śarīrabṛṃhaṇe nānyat khādyaṃ māṃsādviśiṣyate// </div>
            <div class="l">iti vargastṛtīyo+ayaṃ māṃsānāṃ parikīrtitaḥ/ </div>
            <div class="l">atha śākavargaḥ--- pāṭāśuṣāśaṭīśākaṃ vāstukaṃ suniṣaṇṇakam// </div>
            <div class="l">vidyādgrāhi tridoṣaghnaṃ bhinnavarcastu vāstukam/ </div>
            <div class="l">tridoṣaśamanī vṛṣyā kākamācī rasāyanī// </div>
            <div class="l">nātyuṣṇaśītavīryā ca bhedinī kuṣṭhanāśinī/ </div>
            <div class="l">rājakṣavakaśākaṃ tu tridoṣaśamanaṃ laghu// </div>
            <div class="l">grāhi śastaṃ viśeṣeṇa grahaṇyarśovikāriṇām/ </div>
            <div class="l">kālaśākaṃ tu kaṭukaṃ dīpanaṃ garaśophajit// </div>
            <div class="l">laghūṣṇaṃ vātalaṃ rūkṣaṃ &amp;kālāyaṃ śākamucyate/ </div>
            <div class="l">dīpanī coṣṇavīryā ca grāhiṇī kaphamārute// </div>
            <div class="l">praśasyate+amlacāṅgerī grahaṇyarśohitā ca sā/ </div>
            <div class="l">madhurā madhurā pāke bhedinī śleṣmavardhanī// </div>
            <div class="l">vṛṣyā snigdhā ca śītā ca madaghnī cāpyupodikā/ </div>
            <div class="l">rūkṣo madaviṣaghnaśca praśasto raktapittinām// </div>
            <div class="l">madhuro madhuraḥ pāke śītalastaṇḍulīyakaḥ/ </div>
            <div class="l">maṇḍūkaparṇī vetrāgraṃ kucelā vanatiktakam// </div>
            <div class="l">karkoṭakāvalgujakau paṭolaṃ śakulādanī/ </div>
            <div class="l">vṛṣapuṣpāṇi śārṅgeṣṭā kembūkaṃ sakaṭhillakam// </div>
            <div class="l">nāḍī kalāyaṃ gojihvā vārtākaṃ tilaparṇikā/ </div>
            <div class="l">kaulakaṃ kārkaśaṃ naimbaṃ śākaṃ pārpaṭakaṃ ca yat// </div>
            <div class="l">kaphapittaharaṃ tiktaṃ śītaṃ kaṭu vipacyate/ </div>
            <div class="l">sarvāṇi sūpyaśākāni phañjī cillī kutumbakaḥ// </div>
            <div class="l">ālukāni ca sarvāṇi sapatrāṇi kuṭiñjaram&amp;/ </div>
            <div class="l">śaṇaśālmalipuṣpāṇi karbudāraḥ suvarcalā// </div>
            <div class="l">niṣpāvaḥ kovidāraśca patturaścuccuparṇikā/ </div>
            <div class="l">kumārajīvo loṭṭākaḥ pālaṅkyā māriṣastathā// </div>
            <div class="l">kalambanālikāsūryaḥ kusumbhavṛkadhūmakau/ </div>
            <div class="l">lakṣmaṇā ca prapunnāḍo nalinīkā kuṭherakaḥ// </div>
            <div class="l">loṇikā yavaśākaṃ ca kuṣmāṇḍakamavalgujam/ </div>
            <div class="l">yātukaḥ śālakalyāṇī triparṇī pīluparṇikā// </div>
            <div class="l">śākaṃ guru ca rūkṣaṃ ca prāyo viṣṭabhya jīryati/ </div>
            <div class="l">madhuraṃ śītavīryaṃ ca purīṣasya ca bhedanam// </div>
            <div class="l">svinnaṃ niṣpīḍitarasaṃ snehāḍhyaṃ tat praśasyate/ </div>
            <div class="l">śaṇasya kovidārasya karbudārasya śālmaleḥ// </div>
            <div class="l">puṣpaṃ grāhi praśastaṃ ca raktapitte viśeṣataḥ/ </div>
            <div class="l">nyagrodhodumbarāśvatthaplakṣapadmādipallavāḥ// </div>
            <div class="l">kaṣāyāḥ stambhanāḥ śītā hitāḥ pittātisāriṇām/ </div>
            <div class="l">vāyuṃ vatsādanī hanyāt kaphaṃ gaṇḍīracitrakau// </div>
            <div class="l">śreyasī bilvaparṇī ca bilvapatraṃ tu vātanut/ </div>
            <div class="l">bhaṇḍī śatāvarīśākaṃ balā jīvantikaṃ ca yat// </div>
            <div class="l">parvaṇyāḥ parvapuṣpyāśca vātapittaharaṃ smṛtam/ </div>
            <div class="l">laghu bhinnaśakṛttiktaṃ lāṅgalakyurubūkayoḥ// </div>
            <div class="l">tilavetasaśākaṃ ca śākaṃ pañcāṅgulasya ca/ </div>
            <div class="l">vātalaṃ kaṭutiktāmlamadhomārgapravartanam// </div>
            <div class="l">rūkṣāmlamuṣṇaṃ kausumbhaṃ kaphaghnaṃ pittavardhanam/ </div>
            <div class="l">trapusairvārukaṃ svādu guru viṣṭambhi śītalam// </div>
            <div class="l">mukhapriyaṃ ca rūkṣaṃ ca mūtralaṃ trapusaṃ tvati/ </div>
            <div class="l">ervārukaṃ ca saṃpakvaṃ dāhatṛṣṇāklamārtinut// </div>
            <div class="l">varcobhedīnyalābūni&amp; rūkṣaśītagurūṇi ca/ </div>
            <div class="l">cirbhaṭairvāruke tadvadvarcobhedahite tu te// </div>
            <div class="l">&amp;sakṣāraṃ pakvakūṣmāṇḍaṃ madhurāmlaṃ tathā laghu/ </div>
            <div class="l">sṛṣṭamūtrapurīṣaṃ ca sarvadoṣanibarhaṇam// </div>
            <div class="l">kelūṭaṃ ca kadambaṃ ca nadīmāṣakamaindukam/ </div>
            <div class="l">viśadaṃ guru śītaṃ ca samabhiṣyandi cocyate// </div>
            <div class="l">utpalāni kaṣāyāṇi raktapittaharāṇi ca/ </div>
            <div class="l">tathā tālapralambaṃ syāduraḥkṣatarujāpaham// </div>
            <div class="l">kharjūraṃ tālaśasyaṃ ca raktapittakṣayāpaham/ </div>
            <div class="l">tarūṭabisaśālūkakrauñcādanakaśerukam// </div>
            <div class="l">śṛṅgāṭakāṅkaloḍyaṃ ca guru viṣṭambhi śītalam/ </div>
            <div class="l">kumudotpalanālāstu sapuṣpāḥ saphalāḥ smṛtāḥ// </div>
            <div class="l">śītāḥ svādukaṣāyāstu kaphamārutakopanāḥ/ </div>
            <div class="l">kaṣāyamīṣadviṣṭambhi raktapittaharaṃ smṛtam// </div>
            <div class="l">pauṣkaraṃ tu bhavedvījaṃ madhuraṃ rasapākayoḥ/ </div>
            <div class="l">balyaḥ śīto guruḥ snigdhastarpaṇo bṛṃhaṇātmakaḥ// </div>
            <div class="l">vātapittaharaḥ svādurvṛṣyo muñcātakaḥ param/ </div>
            <div class="l">jīvano bṛṃhaṇo vṛṣyaḥ kaṇṭhyaḥ śasto rasāyane// </div>
            <div class="l">vidārikando balyaśca mūtralaḥ svāduśītalaḥ/ </div>
            <div class="l">amlikāyāḥ smṛtaḥ kando grahaṇyarśohito laghuḥ// </div>
            <div class="l">nātyuṣṇaḥ kaphavātaghno grāhī śasto madātyaye/ </div>
            <div class="l">tridoṣaṃ baddhaviṇmūtraṃ sārṣapaṃ śākamucyate// </div>
            <div class="l">(&amp;tadvat syādraktanālasya rūkṣamamlaṃ viśeṣataḥ/) </div>
            <div class="l"> tadvat piṇḍālukaṃ vidyāt kandatvācca mukhapriyam/ </div>
            <div class="l">sarpacchatrakavarjyāstu bahvayo+anyāśchatrajātayaḥ// </div>
            <div class="l">śītāḥ pīnasakartryaśca madhurā gurvya eva ca/ </div>
            <div class="l">caturthaḥ śākavargo+ayaṃ patrakandaphalāśrayaḥ// </div>
            <div class="l">atha phalavargaḥ--- tṛṣṇādāhajvaraśvāsaraktapittakṣatakṣayān/ </div>
            <div class="l">vātapittamudāvartaṃ svarabhedaṃ madātyayam// </div>
            <div class="l">tiktāsyatāmāsyaśoṣaṃ kāsaṃ cāśu vyapohati/ </div>
            <div class="l">mṛdvīkā bṛṃhaṇī vṛṣyā madhurā snigdhaśītalā// </div>
            <div class="l">madhuraṃ bṛṃhaṇaṃ vṛṣyaṃ kharjūraṃ guru śītalam/ </div>
            <div class="l">kṣaye+abhighāte dāhe ca vātapitte ca taddhitam// </div>
            <div class="l">tarpaṇaṃ bṛṃhaṇaṃ phalgu guru viṣṭambhi śītalam/ </div>
            <div class="l">parūṣakaṃ madhūkaṃ ca vātapitte ca śasyate// </div>
            <div class="l">madhuraṃ bṛṃhaṇaṃ balyamāmrātaṃ tarpaṇaṃ guru/ </div>
            <div class="l">sasnehaṃ śleṣmalaṃ śītaṃ vṛṣyaṃ viṣṭabhya jīryati// </div>
            <div class="l">tālaśasyāni siddhāni nārikelaphalāni ca/ </div>
            <div class="l">bṛṃhaṇasnigdhaśītāni balyāni madhurāṇi ca// </div>
            <div class="l">madhurāmlakaṣāyaṃ ca viṣṭambhi guru śītalam/ </div>
            <div class="l">pittaśleṣmakaraṃ bhavyaṃ grāhi vaktraviśodhanam// </div>
            <div class="l">amlaṃ parūṣakaṃ drākṣā badarāṇyārukāṇi ca/ </div>
            <div class="l">pittaśleṣmaprakopīṇi karkandhunikucānyapi// </div>
            <div class="l">nātyuṣṇaṃ guru saṃpakvaṃ svāduprāyaṃ mukhapriyam/ </div>
            <div class="l">bṛṃhaṇaṃ jīryati kṣipraṃ nātidoṣalamārukam// </div>
            <div class="l">dvividhaṃ śītamuṣṇaṃ ca madhuraṃ cāmlameva ca/ </div>
            <div class="l">guru pārāvataṃ jñeyamarucyatyagnināśanam// </div>
            <div class="l">bhavyādalpāntaraguṇaṃ kāśmaryaphalamucyate/ </div>
            <div class="l">tathaivālpāntaraguṇaṃ tūdamamlaṃ parūṣakāt// </div>
            <div class="l">kaṣāyamadhuraṃ ṭaṅkaṃ vātalaṃ guru śītalam/ </div>
            <div class="l">kapitthamāmaṃ kaṇṭhaghnaṃ viṣaghnaṃ grāhi vātalam&amp;// </div>
            <div class="l">madhurāmlakaṣāyatvāt saugandhyācca rucipradam/ </div>
            <div class="l">&amp;paripakvaṃ ca doṣaghnaṃ viṣaghnaṃ grāhi guruvapi// </div>
            <div class="l">bilvaṃ tu durjaraṃ pakvaṃ doṣalaṃ pūtimārutam/ </div>
            <div class="l">snigdhoṣṇatīkṣṇaṃ tadvālaṃ dīpanaṃ kaphavātajit// </div>
            <div class="l">raktapittakaraṃ bālamāpūrṇaṃ pittavardhanam/ </div>
            <div class="l">pakvamāmraṃ jayedvāyuṃ māṃsaśukrabalapradam// </div>
            <div class="l">kaṣāyamadhuraprāyaṃ guru viṣṭambhi śītalam/ </div>
            <div class="l">jāmbaraṃ kaphapittaghnaṃ grāhi vātakaraṃ param// </div>
            <div class="l">badaraṃ madhuraṃ snigdhaṃ bhedanaṃ vātapittajit/ </div>
            <div class="l">tacchuṣkaṃ kaphavātaghnaṃ pitte na ca virudhyate// </div>
            <div class="l">kaṣāyamadhuraṃ śītaṃ grāhi simbi(ñci)tikāphalam/ </div>
            <div class="l">gāṅgerukī karīraṃ ca bimbī todanadhanvanam// </div>
            <div class="l">madhuraṃ sakaṣāyaṃ ca śītaṃ pittakaphāpaham/ </div>
            <div class="l">saṃpakvaṃ panasaṃ mocaṃ rājādanaphalāni ca// </div>
            <div class="l">svādūni sakaṣāyāṇi snigdhaśītagurūṇi ca/ </div>
            <div class="l">kaṣāyaviśadatvācca saugandhyācca rucipradam// </div>
            <div class="l">avadaṃśakṣamaṃ hṛdyaṃ vātalaṃ lavalīphalam/ </div>
            <div class="l">nīpaṃ &amp;śatāhvakaṃ pīlu tṛṇaśūnyaṃ vikaṅkatam// </div>
            <div class="l">prācīnāmalakaṃ caiva doṣaghnaṃ garahāri ca/ </div>
            <div class="l">aiṅgudaṃ tiktamadhuraṃ snigdhoṣṇaṃ kaphavātajit// </div>
            <div class="l">tindukaṃ kaphapittaghnaṃ kaṣāyaṃ madhuraṃ laghu/ </div>
            <div class="l">vidyādāmalake sarvān rasāṃllavaṇavarjitān// </div>
            <div class="l">rūkṣaṃ svādu kaṣāyāmlaṃ kaphapittaharaṃ param/ </div>
            <div class="l">rasāsṛṅgāṃsamedojāndoṣān hanti bibhītakam// </div>
            <div class="l">svarabhedakaphotkledapittarogavināśanam/ </div>
            <div class="l">amlaṃ kaṣāyamadhuraṃ vātaghnaṃ grāhi dīpanam// </div>
            <div class="l">snigdhoṣṇaṃ dāḍimaṃ hṛdyaṃ kaphapittāvirodhi ca/ </div>
            <div class="l">rūkṣāmlaṃ dāḍimaṃ yattu tat pittānilakopanam// </div>
            <div class="l">madhuraṃ pittanutteṣāṃ pūrvaṃ dāḍimamuttamam/ </div>
            <div class="l">bṛkṣāmlaṃ grāhi rūkṣoṣṇaṃ vātaśleṣmaṇi śasyate// </div>
            <div class="l">amlikāyāḥ phalaṃ pakvaṃ tasmādalpāntaraṃ guṇaiḥ/ </div>
            <div class="l">guṇaistaireva saṃyuktaṃ bhedanaṃ tvamlavetasam// </div>
            <div class="l">śūle+arucau vibandhe ca mande+agnau &amp;madyaviplave/ </div>
            <div class="l">hikkāśvāse ca kāse ca vamyāṃ varcogadeṣu ca// </div>
            <div class="l">vātaśleṣmasamuttheṣu sarveṣvevopadiśyate/ </div>
            <div class="l">kesaraṃ mātuluṅgasya laghu śeṣamato+anyathā// </div>
            <div class="l">rocano dīpano hṛdyaḥ sugandhistvagvivarjitaḥ/ </div>
            <div class="l">karcūraḥ kaphavātaghnaḥ śvāsahikkārśasāṃ hitaḥ// </div>
            <div class="l">madhuraṃ kiṃcidamlaṃ ca hṛdyaṃ bhaktaprarocanam/ </div>
            <div class="l">durjaraṃ vātaśamanaṃ nāgaraṅgaphalaṃ &amp;guru// </div>
            <div class="l">vātamābhiṣukākṣoṭamukūlakanikocakāḥ/ </div>
            <div class="l">gurūṣṇasnigdhamadhurāḥ sorumāṇā balapradāḥ// </div>
            <div class="l">vātaghnā bṛṃhaṇā vṛṣyāḥ kaphapittābhivardhanāḥ/ </div>
            <div class="l">priyālameṣāṃ sadṛśaṃ vidyādauṣṇyaṃ vinā guṇaiḥ// </div>
            <div class="l">śleṣmalaṃ madhuraṃ śītaṃ śleṣmātakaphalaṃ guru/ </div>
            <div class="l">śleṣmalaṃ guru viṣṭmbhi cāṅkoṭaphalamagnijit// </div>
            <div class="l">gurūṣṇaṃ madhuraṃ rūkṣaṃ keśaghnaṃ ca śamīphalam/ </div>
            <div class="l">viṣṭambhayati kārañjaṃ vātaśleṣmāvirodhi ca// </div>
            <div class="l">āmrātakaṃ dantaśaṭhamamlaṃ sakaramardakam/ </div>
            <div class="l">raktapittakaraṃ vidyādairāvatakameva ca// </div>
            <div class="l">vātaghnaṃ dīpanaṃ caiva vārtākaṃ kaṭu tiktakam/ </div>
            <div class="l">vātalaṃ kaphapittaghnaṃ vidyāt parpaṭakīphalam// </div>
            <div class="l">pittaśleṣmaghnamamlaṃ ca vātalaṃ cākṣikīphalam/ </div>
            <div class="l">madhurāṇyamlapākīni pittaśleṣmaharāṇi ca// </div>
            <div class="l">aśvatthodumbaraplakṣanyagrodhānāṃ phalāni ca/ </div>
            <div class="l">kaṣāyamadhurāmlāni vātalāni gurūṇi ca// </div>
            <div class="l">bhallātakāsthyagnisamaṃ tanmāṃsaṃ svādu śītalam/ </div>
            <div class="l">pañcamaḥ phalavargo+ayamuktaḥ prāyopayogikaḥ// </div>
            <div class="l">atha haritavargaḥ--- rocanaṃ dīpanaṃ vṛṣyamārdrakaṃ
              viśvabheṣajam/ </div>
            <div class="l">vātaśleṣmavibandheṣu rasastasyopadiśyate// </div>
            <div class="l">rocano dīpanastīkṣṇaḥ sugandhirmukhaśodhanaḥ/ </div>
            <div class="l">jambīraḥ kaphavātaghnaḥ krimighno bhaktapācanaḥ// </div>
            <div class="l">bālaṃ doṣaharaṃ, vṛddhaṃ tridoṣaṃ, mārutāpaham/ </div>
            <div class="l">snigdhasiddhaṃ, viśuṣkaṃ tu mūlakaṃ kaphavātajit// </div>
            <div class="l">hikkākāsaviṣaśvāsapārśvaśūlavināśanaḥ/ </div>
            <div class="l">pittakṛt kaphavātaghnaḥ surasaḥ pūtigandhahā// </div>
            <div class="l">yavānī cārjakaścaiva śigruśāleyamṛṣṭakam/ </div>
            <div class="l">hṛdyānyāmvādanīyāni pittamutkleśayanti ca// </div>
            <div class="l">gaṇḍīro jalapippalyastumbaruḥ śṛṅgaverikā/ </div>
            <div class="l">tīkṣṇoṣṇakaṭurūkṣāṇi kaphavātaharāṇi ca// </div>
            <div class="l">puṃstvaghnaḥ kaṭurūkṣoṣṇo bhūstṛṇo vaktraśodhanaḥ/ </div>
            <div class="l">kharāhvā kaphavātaghnī bastirogarujāpahā// </div>
            <div class="l">dhānyakaṃ cājagandhā ca sumukhaśceti rocanāḥ/ </div>
            <div class="l">sugandhā nātikaṭukā doṣānutkleśayanti ca// </div>
            <div class="l">grāhī gṛñjanakastīkṣṇo vātaśleṣmārśasāṃ hitaḥ/ </div>
            <div class="l">svedane+abhyavahāre ca yojayettamapittinām// </div>
            <div class="l">śleṣmalo mārutaghnaśca palāṇḍurna ca pittanut&amp;/ </div>
            <div class="l">āhārayogī balyaśca gururvṛṣyo+atha rocanaḥ// </div>
            <div class="l">krimikuṣṭhakilāsaghno vātaghno gulmanāśanaḥ/ </div>
            <div class="l">snigdhaścoṣṇaśca vṛṣyaśca laśunaḥ kaṭuko guruḥ// </div>
            <div class="l">śuṣkāṇi kaphavātaghnānyetānyeṣāṃ phalāni ca/ </div>
            <div class="l">haritānāmayaṃ caiṣa ṣaṣṭho vargaḥ samāpyate// </div>
            <div class="l">atha madyavargaḥ--- prakṛtyā madyamamloṣṇamamlaṃ coktaṃ
              vipākataḥ/ </div>
            <div class="l">sarvaṃ sāmānyatastasya viśeṣa upadekṣyate// </div>
            <div class="l">kṛśānāṃ saktamūtrāṇāṃ grahaṇyarśovikāriṇām/ </div>
            <div class="l">surā praśastā vātaghnī stanyaraktakṣayeṣu ca// </div>
            <div class="l">hikkāśvāsapratiśyāyakāsavarcograhārucau/ </div>
            <div class="l">vamyānāhavibandheṣu vātaghnī madirā hitā// </div>
            <div class="l">śūlapravāhikāṭopakaphavātārśasāṃ hitaḥ/ </div>
            <div class="l">jagalo grāhirūkṣoṣṇaḥ śophaghno bhaktapācanaḥ// </div>
            <div class="l">śoṣārśograhaṇīdoṣapāṇḍurogārucijvarān/ </div>
            <div class="l">hantyariṣṭaḥ kaphakṛtān rogānrocanadīpanaḥ&amp;// </div>
            <div class="l">mukhapriyaḥ sukhamadaḥ sugandhirbastiroganut&amp;/ </div>
            <div class="l">jaraṇīyaḥ pariṇato hṛdyo varṇyaśca śārkaraḥ// </div>
            <div class="l">rocano dīpano hṛdyaḥ śoṣaśophārśasāṃ hitaḥ/ </div>
            <div class="l">snehaśleṣmavikāraghno varṇyaḥ pakvaraso mataḥ// </div>
            <div class="l">jaraṇīyo vibandhaghnaḥ svaravarṇaviśodhanaḥ/ </div>
            <div class="l">lekhanaḥ śītarasiko hitaḥ śophodarārśasām// </div>
            <div class="l">sṛṣṭabhinnaśakṛdvāto gauḍastarpaṇadīpanaḥ/ </div>
            <div class="l">pāṇḍurogavraṇahitā dīpanī cākṣikī matā&amp;// </div>
            <div class="l">surāsavastīvramado vātaghno vadanapriyaḥ/ </div>
            <div class="l">chedī madhvāsavastīkṣṇo maireyo madhuro guruḥ// </div>
            <div class="l">dhātakyā+abhiṣuto hṛdyo&amp; rūkṣo rocanadīpanaḥ/ </div>
            <div class="l">&amp;mādhvīkavanna cātyuṣṇo mṛdvīkekṣurasāsavaḥ// </div>
            <div class="l">rocanaṃ dīpanaṃ hṛdyaṃ balyaṃ pittāvirodhi ca/ </div>
            <div class="l">vibandhaghnaṃ kaphaghnaṃ ca madhu laghvalpamārutam// </div>
            <div class="l">surā samaṇḍā rūkṣoṣṇā yavānāṃ vātapittalā/ </div>
            <div class="l">gurvī jīryati viṣṭabhya śleṣmalā tu madhūlikā// </div>
            <div class="l">dīpanaṃ jaraṇīyaṃ ca hṛtpāṇḍukrimiroganut/ </div>
            <div class="l">grahaṇyarśohitaṃ bhedi sauvīrakatuṣodakam// </div>
            <div class="l">dāhajvarāpahaṃ sparśāt pānādvātakaphāpaham/ </div>
            <div class="l">vibandhaghnamavasraṃsi dīpanaṃ cāmlakāñjikam// </div>
            <div class="l">prāyaśo+abhinavaṃ madyaṃ gurudoṣasamīraṇam/ </div>
            <div class="l">srotasāṃ śodhanaṃ jīrṇaṃ dīpanaṃ laghu rocanam// </div>
            <div class="l">harṣaṇaṃ prīṇanaṃ madyaṃ bhayaśokaśramāpaham/ </div>
            <div class="l">prāgalbhyavīryapratibhātuṣṭipuṣṭibalarpadam// </div>
            <div class="l">sāttvikairvidhivadyuktyā pītaṃ syādamṛtaṃ yathā/ </div>
            <div class="l">vargo+ayaṃ saptamo madyamadhikṛtya prakīrtitaḥ// </div>
            <div class="l">atha jalavargaḥ--- jalamekavidhaṃ sarvaṃ patatyaindraṃ
              nabhastalāt/ </div>
            <div class="l">&amp;tat patat patitaṃ caiva deśakālāvapekṣate// </div>
            <div class="l">khāt&amp; patat somavāyvarkaiḥ spṛṣṭaṃ kālānuvartibhiḥ/ </div>
            <div class="l">śotoṣṇasnigdharūkṣādyairyathāsannaṃ mahīguṇaiḥ// </div>
            <div class="l">śītaṃ śuci śivaṃ mṛṣṭaṃ vimalaṃ laghu ṣaḍguṇam/ </div>
            <div class="l">prakṛtyā divyamudakaṃ, bhraṣṭaṃ pātramapekṣate// </div>
            <div class="l">śvete kaṣāyaṃ bhavati pāṇḍare syāttu tiktakam/ </div>
            <div class="l">kapile kṣārasaṃsṛṣṭamūṣare lavaṇānvitam// </div>
            <div class="l">kaṭu parvatavistāre&amp; madhuraṃ kṛṣṇamṛttike/ </div>
            <div class="l">etat ṣāḍguṇyamākhyātaṃ mahīsthasya jalasya hi/ </div>
            <div class="l">tathā+avyaktarasaṃ vidyādaindraṃ kāraṃ himaṃ ca yat// </div>
            <div class="l">yadantarīkṣāt patatīndrasṛṣṭaṃ coktaiśca pātraiḥ
              parigṛhyate+ambhaḥ/ </div>
            <div class="l">tadaindramityeva vadanti dhīrā narendrapeyaṃ &amp;salilaṃ pradhānam// </div>
            <div class="l">īṣatkaṣāyamadhuraṃ susūkṣmaṃ viśadaṃ laghu/ </div>
            <div class="l">arūkṣamanabhiṣyandi sarvaṃ pānīyamuttamam// </div>
            <div class="l">gurvabhiṣyandi pānīyaṃ vārṣikaṃ madhuraṃ navam/ </div>
            <div class="l">tanu ladhvanabhiṣyandi prāyaḥ śaradi varṣati// </div>
            <div class="l">tattu ye sukumārāḥ syuḥ snigdhabhūyiṣṭhabhojanāḥ/ </div>
            <div class="l">teṣāṃ bhojye ca bhakṣye ca lehye peye ca śasyate// </div>
            <div class="l">hemante salilaṃ snigdhaṃ vṛṣyaṃ balahitaṃ guru/ </div>
            <div class="l">kiṃcittato laghutaraṃ śiśire kaphavātajit// </div>
            <div class="l">kaṣāyamadhuraṃ rūkṣaṃ vidyādvāsantikaṃ jalam/ </div>
            <div class="l">graiṣmikaṃ tvanabhiṣyandi jalamityeva niścayaḥ// </div>
            <div class="l">vibhrānteṣu tu kāleṣu yat prayacchanti toyadāḥ/ </div>
            <div class="l">salilaṃ tattu doṣāya yujyate nātra saṃśayaḥ// </div>
            <div class="l">rājabhī rājamātraiśca sukumāraiśca mānavaiḥ/ </div>
            <div class="l">sugṛhītāḥ śaradyāpaḥ prayoktavyā viśeṣataḥ// </div>
            <div class="l">nadyaḥ pāṣāṇavicchinnavikṣubdhābhihatodakāḥ&amp;/ </div>
            <div class="l">himavatprabhavāḥ pathyāḥ puṇyā devarṣisevitāḥ// </div>
            <div class="l">nadyaḥ pāṣāṇasikatāvāhinyo vimalodakāḥ/ </div>
            <div class="l">malayaprabhavā yāśca jalaṃ tāsvamṛtopamam// </div>
            <div class="l">paścimābhimukhā yāśca pathyāstā nirmalodakāḥ/ </div>
            <div class="l">prāyo mṛduvahā gurvyo yāśca pūrvasamudragāḥ// </div>
            <div class="l">pāriyātrabhavā yāśca vindhyasahyabhavāśca yāḥ/ </div>
            <div class="l">śirohṛdrogakuṣṭhānāṃ tā hetuḥ ślīpadasya ca// </div>
            <div class="l">vasudhākīṭasarpākhumalasaṃdūṣitodakāḥ/ </div>
            <div class="l">varṣājalavahā nadyaḥ sarvadoṣasamīraṇāḥ// </div>
            <div class="l">vāpīkūpataḍāgotsasaraḥprasravaṇādiṣu/ </div>
            <div class="l">ānūpaśailadhanvānāṃ guṇadoṣairvibhāvayet// </div>
            <div class="l">picchilaṃ krimilaṃ klinnaṃ parṇaśaivālakardamaiḥ/ </div>
            <div class="l">vivarṇaṃ virasaṃ sāndraṃ durgandhaṃ na hitaṃ jalam// </div>
            <div class="l">visraṃ tridoṣaṃ lavaṇamambu yadvaruṇālayam/ </div>
            <div class="l">ityambuvargaḥ prokto+ayamaṣṭamaḥ suviniścitaḥ// </div>
            <div class="l">atha gorasavargaḥ--- svādu śītaṃ mṛdu snigdhaṃ bahalaṃ
              ślakṣṇapicchilam/ </div>
            <div class="l">guru mandaṃ prasannaṃ ca gavyaṃ daśaguṇaṃ payaḥ// </div>
            <div class="l">tadevaṃguṇamevaujaḥ sāmānyādabhivardhayet/ </div>
            <div class="l">pravaraṃ jīvanīyānāṃ kṣīramuktaṃ rasāyanam// </div>
            <div class="l">mahiṣīṇāṃ gurutaraṃ gavyācchītataraṃ payaḥ/ </div>
            <div class="l">snehānyūnamanidrāya hitamatyagnaye ca tat// </div>
            <div class="l">rūkṣoṣṇaṃ kṣīramuṣṭrīṇāmīṣatsalavaṇaṃ laghu/ </div>
            <div class="l">śastaṃ vātakaphānāhakrimiśophodarārśasām// </div>
            <div class="l">balyaṃ sthairyakaraṃ sarvamuṣṇaṃ caikaśaphaṃ payaḥ/ </div>
            <div class="l">sāmlaṃ salavaṇaṃ rūkṣaṃ śākhāvātaharaṃ laghu// </div>
            <div class="l">chāgaṃ kaṣāyamadhuraṃ śītaṃ grāhi payo laghu/ </div>
            <div class="l">raktapittātisāraghnaṃ kṣayakāsajvarāpaham// </div>
            <div class="l">hikkāśvāsakaraṃ tūṣṇaṃ pittaśleṣmalamāvikam/ </div>
            <div class="l">hastinīnāṃ payo balyaṃ guru sthairyakaraṃ param// </div>
            <div class="l">jīvanaṃ bṛṃhaṇaṃ sātmyaṃ snehanaṃ mānuṣaṃ payaḥ/ </div>
            <div class="l">nāvanaṃ raktapitte ca tarpaṇaṃ cākṣiśūlinām// </div>
            <div class="l">rocanaṃ dīpanaṃ vṛṣyaṃ snehanaṃ balavardhanam/ </div>
            <div class="l">pāke+amlamuṣṇaṃ vātaghnaṃ maṅgalyaṃ bṛṃhaṇaṃ dadhi// </div>
            <div class="l">pīnase cātisāre ca śītake viṣamajvare/ </div>
            <div class="l">arucau mūtrakṛcchre ca kārśye ca dadhi śasyate// </div>
            <div class="l">śaradgrīṣmavasanteṣu prāyaśo dadhi garhitam/ </div>
            <div class="l">raktapittakaphottheṣu vikāreṣvahitaṃ ca tat// </div>
            <div class="l">&amp;tridoṣaṃ mandakaṃ, jātaṃ vātaghnaṃ dadhi, śukralaḥ/ </div>
            <div class="l">saraḥ, śleṣmānilaghnastu maṇḍaḥ srotoviśodhanaḥ// </div>
            <div class="l">śophārśograhaṇīdoṣamūtragrahodarārucau/ </div>
            <div class="l">snehavyāpadi pāṇḍutve takraṃ dadyādgareṣu ca// </div>
            <div class="l">saṃgrāhi dīpanaṃ hṛdyaṃ navanītaṃ navoddhṛtam/ </div>
            <div class="l">grahaṇyarśovikāraghnamarditārucināśanam// </div>
            <div class="l"> smṛtibuddhyagniśukraujaḥkaphamedovivardhanam/ </div>
            <div class="l">vātapittaviṣonmādaśoṣālakṣmījvarāpaham&amp;// </div>
            <div class="l">sarvasnehottamaṃ śītaṃ madhuraṃ rasapākayoḥ/ </div>
            <div class="l">sahasravīryaṃ vidhibhirghṛtaṃ karmasahasrakṛt// </div>
            <div class="l">madāpasmāramūrcchsāyaśoṣonmādagarajvarān/ </div>
            <div class="l">yonikarṇaśiraḥśūlaṃ ghṛtaṃ jīrṇamapohati// </div>
            <div class="l">sarpīṃṣyajāvimahiṣīkṣīravat svāni nirdiśet/ </div>
            <div class="l">pīyūṣo moraṭaṃ caiva kilāṭā vividhāśca ye// </div>
            <div class="l">dīpatāgnīnāmanidrāṇāṃ sarva eva sukhapradāḥ/ </div>
            <div class="l">guravastarpaṇā vṛṣyā bṛṃhaṇāḥ pavanāpahāḥ// </div>
            <div class="l">viśadā guravo rūkṣā grāhiṇastakrapiṇḍakāḥ/ </div>
            <div class="l">gorasānāmayaṃ vargo navamaḥ parikīrtitaḥ// </div>
            <div class="l">athokṣuvargaḥ--- vṛṣyaḥ śītaḥ saraḥ snigdho bṛṃhaṇo madhuro
              rasaḥ/ </div>
            <div class="l">śleṣmalo bhakṣitasyekṣoryāntrikastu&amp; vidahyate// </div>
            <div class="l">śaityāt prasādānmadhuryāt pauṇḍrakādvaṃśako varaḥ/ </div>
            <div class="l">prabhūtakrimimajjāsṛṅnodomāṃsakaro guḍaḥ// </div>
            <div class="l">kṣudro guḍaścaturbhāgatribhāgārdhāvaśeṣitaḥ/ </div>
            <div class="l">raso gururyathāpūrvaṃ dhautaḥ svalpamalo guḍaḥ// </div>
            <div class="l">tato matsyaṇḍikākhaṇḍaśarkarā vimalāḥ param/ </div>
            <div class="l">yathā yathaiṣāṃ vaimalyaṃ bhavecchaityaṃ tathā tathā// </div>
            <div class="l">vṛṣyā kṣīṇakṣatahitā sasnehā guḍaśarkarā/ </div>
            <div class="l">kaṣāyamadhurā śītā satiktā yāsaśarkarā// </div>
            <div class="l">rūkṣā vamyatisāraghnī cchedanī madhuśarkarā/ </div>
            <div class="l">tṛṣṇāsṛkpittadāheṣu praśastāḥ sarvaśarkarāḥ// </div>
            <div class="l">mākṣikaṃ bhrāmaraṃ kṣaudraṃ paittikaṃ madhujātayaḥ/ </div>
            <div class="l">mākṣikaṃ pravaraṃ teṣāṃ viśeṣādbhrāmaraṃ guru// </div>
            <div class="l">mākṣikaṃ tailavarṇaṃ syādghṛtavarṇaṃ tu pauttikam/ </div>
            <div class="l">kṣaudraṃ kapilavarṇaṃ syācchvetaṃ bhrāmaramucyate// </div>
            <div class="l">vātalaṃ guru śītaṃ ca raktapittakaphāpaham/ </div>
            <div class="l">sandhātṛ cchedanaṃ rūkṣaṃ kaṣāyaṃ madhuraṃ madhu&amp;// </div>
            <div class="l">hanyānmadhūṣṇamuṣṇārtamathavā saviṣānvayāt/ </div>
            <div class="l">gururūkṣakaṣāyatvācchaityāccalpaṃ hitaṃ madhu// </div>
            <div class="l">nātaḥ kaṣṭatamaṃ kiṃcinmadhvāmāttaddhi mānavam/ </div>
            <div class="l">upakramavirochitvāt sadyo hanyādyathā viṣam// </div>
            <div class="l">āme soṣṇā kriyā kāryā sā madhvāme virudhyate/ </div>
            <div class="l">madhvāmaṃ dāruṇaṃ tasmāt sadyo hanyādyathā viṣam// </div>
            <div class="l">nānādravyātmakatvācca yogavāhi paraṃ madhu/(=ṣṣ ṣū 45.142cd)
              itīkṣuvikṛtiprāyo vargo+ayaṃ daśamo mataḥ// </div>
            <div class="l">atha kṛtānnavargaḥ--- kṣuttṛṣṇāglānidaurbalyakukṣirogajvarāpahā/ </div>
            <div class="l">svedāgnijananī peyā vātavarconulomanī// </div>
            <div class="l">tarpaṇī grāhiṇī ladhvī hṛdyā cāpi vilepikā/ </div>
            <div class="l">maṇḍastu dīpayatyagniṃ vātaṃ cāpyanulomayet// </div>
            <div class="l">mṛdūkaroti srotāṃsi svedaṃ saṃjanayatyapi/ </div>
            <div class="l">laṅghitānāṃ viriktānāṃ jīrṇe snehe ca tṛṣyatām// </div>
            <div class="l">dīpanatvāllaghutvācca maṇḍaḥ syāt prāṇadhāraṇaḥ/ </div>
            <div class="l">lājapeyā śramaghnī tu kṣāmakaṇṭhasya dehinaḥ// </div>
            <div class="l">tṛṣṇātīsāraśamano dhātusāmyakaraḥ śivaḥ/ </div>
            <div class="l">lājamaṇḍo+agnijanano &amp;dāhamūrcchānivāraṇaḥ// </div>
            <div class="l">mandāgniviṣamāgnīnāṃ bālasthavirayoṣitām/ </div>
            <div class="l">deyaśca sukumārāṇāṃ lājamaṇḍaḥ susaṃskṛtaḥ// </div>
            <div class="l">kṣutpipāsāpahaḥ pathyaḥ śuddhānāṃ ca malāpahaḥ/ </div>
            <div class="l">śṛtaḥ pippaliśuṇṭhībhyāṃ &amp;yukto lājāmladāḍimaiḥ// </div>
            <div class="l">kaṣāyamadhurāḥ śītā laghavo lājasaktavaḥ/ </div>
            <div class="l">sudhautaḥ prasrutaḥ svinnaḥ saṃtaptaścaudano laghuḥ// </div>
            <div class="l">bhṛṣṭataṇḍulamicchanti garaśleṣmāmayeṣvapi/ </div>
            <div class="l">adhauto+aprasruto+asvinnaḥ śītaścāpyodano guruḥ// </div>
            <div class="l">māṃsaśākavasātailaghṛtamajjaphalaudanāḥ/ </div>
            <div class="l">balyāḥ saṃtarpaṇā hṛdyā guravo bṛṃhayanti ca// </div>
            <div class="l">tadvanmāṣatilakṣīramudgasaṃyogasādhitāḥ/ </div>
            <div class="l">kulmāṣā guravo rūkṣā vātalā bhinnavarcasaḥ// </div>
            <div class="l">svinnabhakṣyāstu ye kecit saupyagaudhūmayāvikāḥ/ </div>
            <div class="l">bhiṣak teṣāṃ yathādravyamādiśedgurulāghavam// </div>
            <div class="l">akṛtaṃ kṛtayūṣaṃ ca tanuṃ sāṃskārikaṃ rasam/ </div>
            <div class="l">sūpamamlamanamlaṃ ca guruṃ vidyādyathottaram// </div>
            <div class="l">saktavo vātalā rūkṣā bahuvarconulominaḥ/ </div>
            <div class="l">tarpayanti naraṃ sadyaḥ pītāḥ sadyobalāśca te// </div>
            <div class="l">madhurā laghavaḥ śītāḥ saktavaḥ śālisaṃbhavāḥ/ </div>
            <div class="l">grāhiṇo raktapittaghnāstṛṣṇācchardijvarāpahāḥ// </div>
            <div class="l">hanyādvyādhīn yavāpūpo yāvako vāḍya eva ca/ </div>
            <div class="l">udāvartapratiśyāyakāsamehagalagrahān// </div>
            <div class="l">dhānāsaṃjñāstu ye bhakṣyāḥ prāyaste lekhanātmakāḥ/ </div>
            <div class="l">śuṣkatvāttarpaṇāścaiva viṣṭambhitvācca durjarāḥ// </div>
            <div class="l">virūḍhadhānā śaṣkulyo madhukroḍāḥ sapiṇḍakāḥ/ </div>
            <div class="l">pūpāḥ pūpalikādyāśca guruvaḥ paiṣṭikāḥ param// </div>
            <div class="l">phalamāṃsavasāśākapalalakṣaudrasaṃskṛtāḥ/ </div>
            <div class="l">bhakṣyā vṛṣyāśca balyāśca guravo bṛṃhaṇātmakāḥ// </div>
            <div class="l">veśavāro guruḥ snigdho balopacayavardhanaḥ/ </div>
            <div class="l">guravastarpaṇā vṛṣyāḥ kṣīrekṣurasapūpakāḥ&amp;// </div>
            <div class="l">saguḍāḥ satilāścaiva sakṣīrakṣaudraśarkarāḥ/ </div>
            <div class="l">bhakṣyā vṛṣyāśca balyāśca paraṃ tu guravaḥ smṛtāḥ// </div>
            <div class="l">sasnehāḥ snehasiddhāśca bhakṣyā vividhalakṣaṇāḥ/ </div>
            <div class="l">guravastarpaṇā vṛṣyā hṛdyā gaudhūmikā matāḥ// </div>
            <div class="l">saṃskārāllaghavaḥ santi bhakṣyā gaudhūmapaiṣṭikāḥ/ </div>
            <div class="l">dhānāparpaṭapūpādyāstān buddhvā nirdiśettathā// </div>
            <div class="l">pṛthukā guravo &amp;bhṛṣṭān bhakṣayedalpaśastu tān/ </div>
            <div class="l">yāvā viṣṭabhya jīryanti sarasā bhinnavarcasaḥ// </div>
            <div class="l">sūpyānnavikṛtā bhakṣyā vātalā rūkṣaśītalāḥ/ </div>
            <div class="l">sakaṭusnehalavaṇānalpaśo bhakṣayettu tān// </div>
            <div class="l">mṛdupākāśca ye bhakṣyāḥ sthūlāśca kaṭhināśca ye/ </div>
            <div class="l">guravaste vyatikrāntapākāḥ puṣṭibalapradāḥ// </div>
            <div class="l">dravyasaṃyogasaṃskāraṃ dravyamānaṃ pṛthak tathā/ </div>
            <div class="l">bhakṣyāṇāmādiśedbuddhvā yathāsvaṃ gurulāghavam// </div>
            <div class="l">(&amp;nānādravyaiḥ samāyuktaḥ pakvāmaklinnabharjitaiḥ/ </div>
            <div class="l">vimardako gururhṛdyo vṛṣyo balavatāṃ hitaḥ//) </div>
            <div class="l"> rasālā bṛṃhaṇī vṛṣyā snigdhā balyā rucipradā/ </div>
            <div class="l">snehanaṃ tarpaṇaṃ hṛdyaṃ vātaghnaṃ saguḍaṃ dadhi// </div>
            <div class="l">drākṣākharjūrakolānāṃ guru viṣṭambhi pānakam/ </div>
            <div class="l">parūṣakāṇāṃ kṣaudrasya yaccekṣuvikṛtiṃ prati// </div>
            <div class="l">teṣāṃ kaṭvamlasaṃyogān&amp; pānakānāṃ pṛthak pṛthak/ </div>
            <div class="l">dravyaṃ mānaṃ ca vijñāya guṇakarmāṇi cādiśet// </div>
            <div class="l">kaṭvamlasvādulavaṇā laghavo rāgaṣāḍavāḥ/ </div>
            <div class="l">mukhapriyāśca hṛdyāśca dīpanā bhaktarocanāḥ// </div>
            <div class="l">āmrāmlakalehāśca bṛṃhaṇā balavardhanāḥ/ </div>
            <div class="l">rocanāstarpaṇāścoktāḥ snehamādhuryagauravāt// </div>
            <div class="l">buddhvā saṃyogasaṃskāraṃ dravyamānaṃ ca tacchritam/ </div>
            <div class="l">guṇakarmāṇi lehānāṃ teṣāṃ teṣāṃ tathā vadet// </div>
            <div class="l">raktapittakaphotkledi śuktaṃ vātānulomanam/ </div>
            <div class="l">kandamūlaphalādyaṃ ca tadvadvidyāttadāsutam// </div>
            <div class="l">śiṇḍākī cāsutaṃ cānyat kālāmlaṃ rocanaṃ laghu/ </div>
            <div class="l">vidyādvargaṃ kṛtānnānāmekādaśatamaṃ bhiṣak// </div>
            <div class="l">&amp;kaṣāyānurasaṃ svādu sūkṣmamuṣṇaṃ vyavāyi ca/ </div>
            <div class="l">pittalaṃ baddhaviṇmūtraṃ na ca śleṣmābhivardhanam// </div>
            <div class="l">vātaghneṣūttamaṃ balyaṃ medhāgnivardhanam/ </div>
            <div class="l">tailaṃ saṃyogasaṃskārāt sarvarogāpahaṃ matam// </div>
            <div class="l">tailaprayogādajarā nirvikārā jitaśramāḥ/ </div>
            <div class="l">āsannatibalāḥ saṃkhye daityādhipatayaḥ purā// </div>
            <div class="l">airaṇḍatailaṃ madhuraṃ guru śleṣmābhivardhanam/ </div>
            <div class="l">vātāsṛgagulmahṛdrogajīrṇajvaraharaṃ param// </div>
            <div class="l">kaṭūṣṇaṃ sārṣapaṃ tailaṃ raktapittapradūṣaṇam/ </div>
            <div class="l">kaphaśukrānilaharaṃ kaṇḍūkoṭhavināśanam&amp;// </div>
            <div class="l">priyālatailaṃ madhuraṃ guru śleṣmābhivardhanam/ </div>
            <div class="l">hitamicchanti nātyauṣṇyātsaṃyoge vātapittayoḥ// </div>
            <div class="l">ātasyaṃ madhurāmlaṃ tu vipāke kaṭukaṃ tathā/ </div>
            <div class="l">uṣṇavīryaṃ hitaṃ vāte raktapittaprakopaṇam// </div>
            <div class="l">kusumbhatailamuṣṇaṃ ca vipāke kaṭukaṃ guru/ </div>
            <div class="l">vidāhi ca ciśeṣeṇa sarvadoṣaprakopaṇam// </div>
            <div class="l">phalānāṃ yāni cānyāni &amp;tailānyāhārasaṃvidhau/ </div>
            <div class="l">yujyante guṇakarmabhyāṃ tāni brūyādathāphalam// </div>
            <div class="l">madhuro bṛṃhaṇo vṛṣyo balyo majjā tathā vasā/ </div>
            <div class="l">yathāsattvaṃ tu śaityoṣṇe vasāmajjñorvinirdiśet// </div>
            <div class="l">sasnehaṃ dīpanaṃ vṛṣyamuṣṇaṃ vātakaphāpaham/ </div>
            <div class="l">vipāke madhuraṃ hṛdyaṃ rocanaṃ viśvabheṣajam// </div>
            <div class="l">śleṣmalā madhurā cārdrā gurvī snigdhā ca pippalī/ </div>
            <div class="l">sā śuṣkā kaphavātaghnī kaṭūṣṇā vṛṣyasaṃmatā&amp;// </div>
            <div class="l">nātyarthamuṣṇaṃ maricamavṛṣyaṃ laghu rocanam/ </div>
            <div class="l">cheditvācchoṣaṇatvācca dīpanaṃ kaphavātajit&amp;// </div>
            <div class="l">vātaśleṣmavibandhaghnaṃ kaṭūṣṇaṃ dīpanaṃ laghu/ </div>
            <div class="l">hiṅgu śūlapraśamanaṃ vidyāt pācanarocanam// </div>
            <div class="l">rocanaṃ dīpanaṃ vṛṣyaṃ cakṣuṣyamavidāhi ca/ </div>
            <div class="l">triḍoṣaghnaṃ &amp;samadhuraṃ saindhavaṃ lavaṇottamam// </div>
            <div class="l">saukṣmyādauṣṇyāllaghutvācca saugandhyācca rucipradam/ </div>
            <div class="l">sauvarcalaṃ vibandhaghnaṃ hṛdyamudgāraśodhi ca// </div>
            <div class="l">taikṣṇyādauṣṇyādvyavāyitvāddīpanaṃ śūlanāśanam/ </div>
            <div class="l">ūrdhvaṃ cādhaśca vātānāmānulomyakaraṃ biḍam// </div>
            <div class="l">satiktakaṭu sakṣāraṃ tīkṣṇamutkledi caudbhidam/ </div>
            <div class="l">na kālalavaṇe gandhaḥ sauvarcalaguṇāśca te// </div>
            <div class="l">sāmudrakaṃ samadhuraṃ, satiktaṃ kaṭu pāṃśujam/ </div>
            <div class="l">rocanaṃ lavaṇaṃ sarvaṃ pāki sraṃsyanilāpaham// </div>
            <div class="l">hṛtpāṇḍugrahaṇīrogaplīhānāhagalagrahān/ </div>
            <div class="l">kāsaṃ kaphajamarśāṃsi yāvaśūko vyapohati// </div>
            <div class="l">tīkṣṇoṣṇo laghurūkṣaśca kledī &amp;paktā vidāraṇaḥ/ </div>
            <div class="l">dāhano dīpanaśchettā sarvaḥ &amp;kṣāro+agnisannibhaḥ// </div>
            <div class="l">kāravī kuñcikā+ajājī yavānī dhānyatumburu/ </div>
            <div class="l">rocanaṃ dīpanaṃ vātakaphadaurgandhyanāśanam// </div>
            <div class="l">āhārayogināṃ bhaktiniścayo na tu vidyate/ </div>
            <div class="l">&amp;samāpto dvādaśaścāyaṃ varga āhārayoginām// </div>
            <div class="l">śūladhānyaṃ śamīdhānyaṃ samātītaṃ praśasyate/ </div>
            <div class="l">purāṇaṃ prāyaśo rūkṣaṃ prāyeṇābhinavaṃ &amp;guru// </div>
            <div class="l">yadyadāgacchati&amp; kṣipraṃ tattallaghutaraṃ smṛtam/ </div>
            <div class="l">nistuṣaṃ yuktibhṛṣṭaṃ ca sūpyaṃ laghu vipacayate// </div>
            <div class="l">mṛtaṃ kṛśaṃ cātimedyaṃ vṛddhaṃ bālaṃ viṣairhatam/ </div>
            <div class="l">agocarabhṛtaṃ vyālasūditaṃ māṃsamutsṛjet// </div>
            <div class="l">ato+anyathā hitaṃ māṃsaṃ bṛṃhaṇaṃ balavardhanam/ </div>
            <div class="l">prīṇanaḥ sarvabhūtānāṃ hṛdyo māṃsarasaḥ param// </div>
            <div class="l">śuṣyatāṃ vyādhimuktānāṃ kṛśānāṃ kṣīṇaretasām/ </div>
            <div class="l">balavarṇārthināṃ caiva rasaṃ vidyādyathāmṛtam// </div>
            <div class="l">sarvarogapraśamanaṃ yathāsvaṃ vihitaṃ rasam/ </div>
            <div class="l">vidyāt svaryaṃ balakaraṃ vayobuddhīndriyāyuṣām// </div>
            <div class="l">vyāyāmanityāḥ strīnityā madyanityāśca ye narāḥ/ </div>
            <div class="l">nityaṃ māṃsarasāhārā nāturāḥ syurna durbalāḥ// </div>
            <div class="l">krimivātātapahataṃ śuṣkaṃ jīrṇamanārtavam/ </div>
            <div class="l">śākaṃ niḥsnehasiddhaṃ ca varjyaṃ yaccāparisrutam// </div>
            <div class="l">purāṇamāmaṃ saṃkliṣṭaṃ krimivyālahimātapaiḥ/ </div>
            <div class="l">adeśakālajaṃ klinnaṃ yatsyātphalamasādhu tat// </div>
            <div class="l">&amp;haritānāṃ yathāśākaṃ nirdeśaḥ sādhanādṛte/ </div>
            <div class="l">madyāmbugorasādīnāṃ sve sve varge viniścayaḥ// </div>
            <div class="l">&amp;yadāhāraguṇaiḥ pānaṃ viparītaṃ tadiṣyate/ </div>
            <div class="l">annānupānaṃ dhātūnāṃ dṛṣṭaṃ yanna virodhi ca// </div>
            <div class="l">āsavānāṃ samuddiṣṭāmaśītiṃ caturuttarām/ </div>
            <div class="l">jalaṃ peyamapeyaṃ ca parīkṣyānupibeddhitam// </div>
            <div class="l">&amp;snigdhoṣṇaṃ mārute śastaṃ pitte madhuraśītalam/ </div>
            <div class="l">kaphe+anupānaṃ rūkṣoṣṇaṃ kṣaye māṃsarasaḥ param// </div>
            <div class="l">upavāsādhvabhāṣyastrīmārutātapakarmabhiḥ/ </div>
            <div class="l">klāntānāmanupānārthaṃ payaḥ pathyaṃ yathā+amṛtam// </div>
            <div class="l">surā kṛśānāṃ puṣṭyarthamanupānaṃ vidhīyate/ </div>
            <div class="l">kārśyārthaṃ sthūladehānāmanu śastaṃ madhūdakam// </div>
            <div class="l">alpāgnīnāmanidrāṇāṃ tandrāśokabhayaklamaiḥ/ </div>
            <div class="l">madyamāṃsocitānāṃ ca madyamevānuśasyate// </div>
            <div class="l">&amp;athānupānakarmaguṇān pravakṣyāmaḥ anupānaṃ tarpayati,
              prīṇayati, ūrjayati, bṛṃhayati, paryāptimabhinirvartayati, bhuktamavasādayati,
              annasaṅghātaṃ bhinatti, mārdavamāpādayati, kledayati, jarayati,
              sukhapariṇāmitāmāśuvyavāyitāṃ cāhārasyopajanayatīti // </div>
            <div class="l">bhavati cātra</div>
            <div class="l"> anupānaṃ hitaṃ yuktaṃ tarpayatyāśu mānavam / </div>
            <div class="l">sukhaṃ pacati cāhāramāyuṣe ca balāya ca // </div>
            <div class="l">nordhvāṅgamārutāviṣṭa na hikkāśvāsakāsinaḥ / </div>
            <div class="l">na gītabhāṣyāadhyayanaprasaktā norasi kṣatāḥ // </div>
            <div class="l">pibeyurudakaṃ bhuktvā taddhi kaṇṭorasi sthitam / </div>
            <div class="l">snehamāhārajaṃ hatvā bhūyo doṣāya kalpate // </div>
            <div class="l">annapānaikadeśo+ayamuktaḥ prāyopayogikaḥ / </div>
            <div class="l">dravyāṇi na hi nirdeṣṭuṃ śakyaṃ kātsnryena nāmabhiḥ // </div>
            <div class="l">yathā nānauṣadhaṃ kiṃciddeśajānāṃ vaco yathā / </div>
            <div class="l">dravyaṃ tattattathā vācyamanuktamiha yadbhavet // </div>
            <div class="l">caraḥ śarīrāvayavāḥ svabhāvo dhātavaḥ kriyā / </div>
            <div class="l">liṅgaḥ pramāṇaṃ saṃskāro mātra cāsmin parīkṣyate // </div>
            <div class="l">caro+anūpajalākāśadhanvādyo bhakṣyasaṃvidhiḥ / </div>
            <div class="l">jalajānūpajāścaiva jalānūpacarāśca ye // </div>
            <div class="l">gurubhakṣyāśca ye sattvāḥ sarve te guravaḥ smṛtāḥ / </div>
            <div class="l">laghubhakṣyāstu laghavo dhanvajā dhanvacāriṇaḥ // </div>
            <div class="l">śarīrāvayavāḥ sakthiśiraḥskandhādayastathā / </div>
            <div class="l">sakthimāṃsādguruḥ skandhastataḥ kroḍastataḥ śiraḥ // </div>
            <div class="l">vṛṣaṇau carma meḍhraṃ ca śroṇī vṛkkau yakṛdgudam / </div>
            <div class="l">māṃsādgurutaraṃ vidyādyathāsvaṃ madhyamasthi ca // </div>
            <div class="l">svabhāvāllaghavo mugāstathā lāvakapiñjalāḥ / </div>
            <div class="l">svabhāvādguravo māṣā varāhamahiṣāstathā // </div>
            <div class="l">dhātūnāṃ śoṇitādīnāṃ guruṃ vidyādyathottaram / </div>
            <div class="l">alasebhyo viśiṣyante prāṇino ye bahukriyāḥ // </div>
            <div class="l">gauravaṃ liṅgasāmānye puṃsāṃ strīṇāṃ tu lāghavam / </div>
            <div class="l">mahāpramāṇā guravaḥ svajātau laghavo+anyathā // </div>
            <div class="l">gurūṇāṃ lāghavaṃ vidyāt saṃskrārāt saviparyayam / </div>
            <div class="l">vrīherlājā yathā ca syuḥ saktūnāṃ siddhapiṇḍikāḥ // </div>
            <div class="l">alpādāne gurūṇāṃ ca laghūnāṃ cātisevane / </div>
            <div class="l">mātrā kāraṇamuddiṣṭaṃ dravyāṇāṃ gurulāghave // </div>
            <div class="l">gurūṇāmalpamādeyaṃ laghūnāṃ tṛptiriṣyate / </div>
            <div class="l">mātrāṃ dravyāṇyapekṣante mātrā cāgnimapekṣate // </div>
            <div class="l">balamārogyamāyuśca prāṇāścāgnau pratiṣṭhitāḥ / </div>
            <div class="l">annapānendhanaiścāgnirjvalati vyeti cānyathā // </div>
            <div class="l">gurulāghavacinteyaṃ prāyeṇālapavbalān prati / </div>
            <div class="l">mandakriyānanārogyān sukumārānsukhocitān // </div>
            <div class="l">dīptāgnayaḥ kharāhārāḥ karmanityā mahodarāḥ / </div>
            <div class="l">ye narāḥ prati tāṃścintyaṃ nāvaśyaṃ gurulāghavam // </div>
            <div class="l">hitābhirjuhuyānnityamantaragniṃ samāhitaḥ / </div>
            <div class="l">annapānasamidbhirnā mātrākālau vicārayan // </div>
            <div class="l">āhitāgniḥ sadā pathyānyantaragnau juhoti yaḥ / </div>
            <div class="l">divase divase brahma japatyatha dadāti ca // </div>
            <div class="l">naraṃ niḥśreyase yuktaṃ sātmyajñaṃ pānabhojane / </div>
            <div class="l">bhajante nāmayāḥ kecidbhāvino+apyantarādṛte // </div>
            <div class="l">ṣaḍtriṃśataṃ sahasrāṇi rātrīṇāṃ hitabhojanaḥ / </div>
            <div class="l">jīvatyanāturo janturjitātmā saṃmataḥ satām // </div>
            <div class="l">prāṇāḥ prāṇabhṛtāmannamannaṃ loko+abhidhāvati / </div>
            <div class="l">varṇaḥ prasādaḥ sausvaryaṃ jīvitaṃ pratibhā sukham // </div>
            <div class="l">tuṣṭiḥ puṣṭirbalaṃ medhā sarvamanne pratiṣṭhitam / </div>
            <div class="l">laukikaṃ karma yadvṛttau svargatau yaca vaidikam // </div>
            <div class="l">karmāpavarge yaccoktaṃ taccāpyanne pratiṣṭhitam / </div>
            <div class="l">tatra ślokaḥ</div>
            <div class="l"> annapānaguṇāḥ sāgryā vargā dvādaśa niścitāḥ // </div>
            <div class="l">saguṇānyanupāanāni gurulāghavasaṃgrahaḥ / </div>
            <div class="l">annapānavidhāvuktaṃ tat parīkṣyaṃ viśeṣataḥ // </div>
          </div>
          <p><a name="idp3358224"><!--anchor--></a> ityagniveśakṛte tantre carakapratisaṃskṛte ślokasthāne+annapānavidhirnāma
            saptaviṃśo+adhyāyaḥ // </p>
        </div>
        <div class="teidiv1" id="div2_body.1_div1.1_div2.28"><h3><a name="body.1_div1.1_div2.28"></a>1.28.  aṣṭāviṃśo+adhyāyaḥ </h3>
          
          <p id="CS.1.28.1"><a name="CS.1.28.1"><!--anchor--></a>athāto vividhāśitapītīyamadhyāyaṃ vyākhyāsyāmaḥ // </p>
          <p id="CS.1.28.2"><a name="CS.1.28.2"><!--anchor--></a>iti ha smāha bhagavānātreyaḥ // </p>
          <p id="CS.1.28.3"><a name="CS.1.28.3"><!--anchor--></a>vividhamaśitaṃ pītaṃ līḍhaṃ khāditaṃ
            jantorhitamantaragnisandhukṣitabalena yathāsvenoṣmaṇā samyagvipacyamānaṃ
            kālavadanavasthitasarvadhātupakamanupahatasarvadhātūṇsmamārutasrotaḥ kevalaṃ
            śrīramupacayabalavarṇasukhāyuṣā yojayati śarīradhātūnūrjayati ca / </p>
          <p><a name="idp3363104"><!--anchor--></a>dhātavo hi dhātvāhārāḥ prakṛtimanuvartante // </p>
          <p id="CS.1.28.4"><a name="CS.1.28.4"><!--anchor--></a>tatrāhāraprasādākhyo rasaḥ kiṭṭaṃ ca malākhyamabhinirvartate / </p>
          <p><a name="idp3364656"><!--anchor--></a>kiṭṭāt svedamūtrapurīṣavātapittaśleṣmāṇaḥ karṇākṣināsikāsyalomakūpaprajananamalāḥ
            keśaśmaśrulomanakhādayaścāvayavāḥ puṣyanti / </p>
          <p><a name="idp3365408"><!--anchor--></a>puṣyanti tvāhārarasādrasarudhiramāṃsamedosthimajjaśukraujāṃsi pañcendriyadravyāṇi
            dhātuprasādasaṃjñakāni śarīrasandhibandhapicchādayaścāvayavāḥ / </p>
          <p><a name="idp3366192"><!--anchor--></a>te sarva eva dhātavo malākhyāḥ prasādākhyāśca rasamalābhyāṃ puṣyantaḥ svaṃ
            mānamanuvartante yathāvayaḥśarīram / </p>
          <p><a name="idp3366896"><!--anchor--></a>evaṃ rasamalau svapramāṇāvasthitāvāśrayasya samadhātordhātusāmyamanuvartayataḥ / </p>
          <p><a name="idp3367488"><!--anchor--></a>nimittatastu kṣīṇavṛddhānāṃ prasādākhyānāṃ dhātūnāṃ vṛddhikṣayābhyāmāhāramūlābhyāṃ
            rasaḥ sāmyamutpādayatyārogyāya kiṭṭaṃ ca malānāmevameva / </p>
          <p><a name="idp3368288"><!--anchor--></a>svamānātiriktāḥ punarutasargiṇaḥ śītoṣṇaparyāyaguṇaiścopacaryamāṇā malāḥ
            śarīradhātusāmyakarāḥ samupalabhyante // </p>
          <p id="CS.1.28.5"><a name="CS.1.28.5"><!--anchor--></a>teṣāṃ tu malaprasādākhyānāṃ dhātūnāṃ srotāṃsyayanamukhāni / </p>
          <p><a name="idp3369984"><!--anchor--></a>tāni yathāvibhāgena yathāsvaṃ dhātūnāpūrayanti / </p>
          <p><a name="idp3370496"><!--anchor--></a>evamidaṃ śarīramaśitapītalīḍhakhāditaprabhavam / </p>
          <p><a name="idp3371008"><!--anchor--></a>aśitapītalīḍhakhāditaprabhavāścāsmiñ śarīre vyādhayo bhavanti / </p>
          <p><a name="idp3371568"><!--anchor--></a>hitāhitopayogaviśeṣāstvatra śubhāśubhaviśeṣakarā bhavantīti // </p>
          <p id="CS.1.28.6"><a name="CS.1.28.6"><!--anchor--></a>evaṃvādinaṃ bhagavantamātreyamagniveśa uvāca dṛśyante hi bhagavan
            hitasamākhyātamapyāhāramupayuñjānā vyādhimantaścāgadāśca tathaivāhitasamākhyātam evaṃ
            dṛṣṭe kathaṃ hitāhitopayogaviśeṣātmakaṃ śubhāśubhaviśeṣamupalabhāmaha iti // </p>
          <p id="CS.1.28.7"><a name="CS.1.28.7"><!--anchor--></a>tamuvāca bhagavānātreyaḥ na hitāhāropayogināmagniveśa tannimittā
            vyādhayo jāyante na ca kevalaṃ hitāhāropayogādeva sarvavyādhibhayamatikrāntaṃ bhavati
            santi hyṛte+apyahitāhāropayogādantārogaprakṛtayaḥ tadyathā kālaviparyayaḥ prajñāparādhaḥ
            śabdasparśarūparasagandhāścāsātmyā iti / </p>
          <p><a name="idp3375056"><!--anchor--></a>tāśca rogaprakṛtayo rasān samyagupayuñjānamapi puruṣamaśubhenopapādayanti
            tasmāddhitāhāropayogino+api dṛśyante vyādhimantaḥ / </p>
          <p><a name="idp3375776"><!--anchor--></a>ahitāhāropayogināṃ punaḥ kāraṇato na sadyo doṣavān bhavatyapacāraḥ / </p>
          <p><a name="idp3376352"><!--anchor--></a>na hi sarvāṇyapathyāni tulyadoṣāṇi na ca sarve doṣāstulyabalāḥ na ca sarvāṇi śarīrāṇi
            vyādhikṣamatve samarthāni bhavanti / </p>
          <p><a name="idp3377072"><!--anchor--></a>tadeva hyapathyaṃ deśakālasaṃyogavīryapramāṇātiyogādbhūyastaramapathayṃ saṃpadyate / </p>
          <p><a name="idp3377680"><!--anchor--></a>sa eva doṣaḥ saṃsṛṣṭayonirviruddhopakramo gambhīrānugataścirasthitaḥ
            prāṇāyatanasamuttho marmopaghātī kaṣṭatamaḥ kṣiprakāritamaśca saṃpadyate / </p>
          <p><a name="idp3378464"><!--anchor--></a>śarīrāṇi cātisthūlānyatikṛśānyaniviṣṭamāṃsaśoṇitāsthīni
            durbalānyasātmyāhāropacitānyalpāhārāṇyalpasattvāni ca bhavantyavyādhisahāni viparītāni
            punarvyādhisahāni / </p>
          <p><a name="idp3379088"><!--anchor--></a>ebhyaścaivāpathyāhāradoṣaśarīraviśeṣebhyo vyādhayo mṛdavo dāruṇāḥ
            kṣiprasamutthāścirakāriṇaśca bhavanti / </p>
          <p><a name="idp3379776"><!--anchor--></a>ta eva vātapittaśleṣmāṇaḥ sthānaviśeṣe prakupitā vyādhiviśeṣānabhinirvartayantyagniveśa
            // </p>
          <p id="CS.1.28.8"><a name="CS.1.28.8"><!--anchor--></a>tatra rasādiṣu sthāneṣu prakupitānāṃ doṣāṇāṃ yasmin sthāne ye ye
            vyādhayaḥ saṃbhavanti tāṃstān yathāvadanuvyākhyāsyāmaḥ // </p>
          <p id="CS.1.28.9ab"><a name="CS.1.28.9ab"><!--anchor--></a>aśraddhā cāruciścāsyavairasyamarasajñatā / </p>
          <p id="CS.1.28.9cd"><a name="CS.1.28.9cd"><!--anchor--></a>hṛllāso gauravaṃ tandrā sāṅgamardo jvarastamaḥ // </p>
          <p id="CS.1.28.10ab"><a name="CS.1.28.10ab"><!--anchor--></a>pāṇḍutvaṃ srotasāṃ rodhaḥ klaibyaṃ sādaḥ kṛśāṅgatā / </p>
          <p id="CS.1.28.10cd"><a name="CS.1.28.10cd"><!--anchor--></a>nāśo+agnerayathākālā valayaḥ palitāni ca // </p>
          <p id="CS.1.28.11ab"><a name="CS.1.28.11ab"><!--anchor--></a>rasapradoṣajā rogā vakṣyante raktadoṣajāḥ / </p>
          <p id="CS.1.28.11cd"><a name="CS.1.28.11cd"><!--anchor--></a>kuṣṭhavīsarpapiḍakā raktapittamasṛgdaraḥ / </p>
          <p id="CS.1.28.12ab"><a name="CS.1.28.12ab"><!--anchor--></a>gudameḍhrāsyapākaśca plīhā gulmo+atha vidradhiḥ // </p>
          <p id="CS.1.28.12cd"><a name="CS.1.28.12cd"><!--anchor--></a>nīlikā kāmalā vyaṅgaḥ pipplavastilakālakāḥ // </p>
          <p id="CS.1.28.13ab"><a name="CS.1.28.13ab"><!--anchor--></a>dadruścarmadalā śvitraṃ pāmā koṭhāsramaṇḍalam / </p>
          <p id="CS.1.28.13cd"><a name="CS.1.28.13cd"><!--anchor--></a>raktapradoṣājjāyante śṛṇu māṃsapradoṣajān // </p>
          <p id="CS.1.28.14ab"><a name="CS.1.28.14ab"><!--anchor--></a>adhimāṃsārbudaṃ kīlaṃ galaśālūkaśuṇḍike / </p>
          <p id="CS.1.28.14cd"><a name="CS.1.28.14cd"><!--anchor--></a>pūtimāṃsālajīgaṇḍagaṇḍamālopajihvikāḥ // </p>
          <p id="CS.1.28.15ab"><a name="CS.1.28.15ab"><!--anchor--></a>vidyānmāṃsāśrayān medaḥsaṃśrayāṃstu pracakṣmahe / </p>
          <p id="CS.1.28.15cd"><a name="CS.1.28.15cd"><!--anchor--></a>ninditāni pramehāṇāṃ pūrvarūpāṇi yāni ca // </p>
          <p id="CS.1.28.16ab"><a name="CS.1.28.16ab"><!--anchor--></a>adhyasthidantau dantāsthimedaśūlaṃ vivarṇatā / </p>
          <p id="CS.1.28.16cd"><a name="CS.1.28.16cd"><!--anchor--></a>keśalomanakhaśmaśrudoṣāścāsthipradoṣajāḥ // </p>
          <p id="CS.1.28.17ab"><a name="CS.1.28.17ab"><!--anchor--></a>rūk parvaṇāṃ bhramo mūrcchā darśanaṃ tamasastathā / </p>
          <p id="CS.1.28.17cd"><a name="CS.1.28.17cd"><!--anchor--></a>aruṣāṃ sthūlamūlānāṃ parvajānāṃ ca darśanam // </p>
          <p id="CS.1.28.18ab"><a name="CS.1.28.18ab"><!--anchor--></a>majjapradoṣāt śukrasya doṣāt klaibyamaharṣaṇam / </p>
          <p id="CS.1.28.18cd"><a name="CS.1.28.18cd"><!--anchor--></a>rogi vā klībamalpāyurvirūpaṃ vā prajāyate // </p>
          <p id="CS.1.28.19ab"><a name="CS.1.28.19ab"><!--anchor--></a>na cāsya jāyate garbhaḥ patati prasravatyapi / </p>
          <p id="CS.1.28.19cd"><a name="CS.1.28.19cd"><!--anchor--></a>śukraṃ hi duṣṭaṃ sāpatyaṃ sadāraṃ bādhate naram // </p>
          <p id="CS.1.28.20ab"><a name="CS.1.28.20ab"><!--anchor--></a>indriyāṇi samāśritya prakupyanti yadā malāḥ / </p>
          <p id="CS.1.28.20cd"><a name="CS.1.28.20cd"><!--anchor--></a>upaghātopatāpābhyāṃ yojayantīndriyāṇi te // </p>
          <p id="CS.1.28.21ab"><a name="CS.1.28.21ab"><!--anchor--></a>snāyau sirākaṇḍarābhyo duṣṭāḥ kliśnanti mānavam / </p>
          <p id="CS.1.28.21cd"><a name="CS.1.28.21cd"><!--anchor--></a> stambhasaṃkocakhallībhirgranthisphuraṇasuptibhiḥ // </p>
          <p id="CS.1.28.22ab"><a name="CS.1.28.22ab"><!--anchor--></a>malānāśritya kupitā bhedaśoṣapradūṣaṇam / </p>
          <p id="CS.1.28.22cd"><a name="CS.1.28.22cd"><!--anchor--></a>doṣā malānāṃ kurvanti saṅgotsargāvatīva ca // </p>
          <p id="CS.1.28.23ab"><a name="CS.1.28.23ab"><!--anchor--></a>vividhādaśitāt pītādahitāllīḍhakhāditāt / </p>
          <p id="CS.1.28.23cd"><a name="CS.1.28.23cd"><!--anchor--></a>bhavantyete manuṣyāṇāṃ vikārā ya udāhṛtāḥ // </p>
          <p id="CS.1.28.24ab"><a name="CS.1.28.24ab"><!--anchor--></a>teṣāmicchannanutpattiṃ seveta matimān sadā / </p>
          <p id="CS.1.28.24cd"><a name="CS.1.28.24cd"><!--anchor--></a>hitānyevāśitādīni na syustajjāstathā+āmayāḥ // </p>
          <p id="CS.1.28.25ab"><a name="CS.1.28.25ab"><!--anchor--></a>rasajānāṃ vikārāṇāṃ sarvaṃ laṅghanamauṣadham / </p>
          <p id="CS.1.28.25cd"><a name="CS.1.28.25cd"><!--anchor--></a>vidhiśoṇitike+adhyāye raktajānāṃ bhiṣagjitam // </p>
          <p id="CS.1.28.26ab"><a name="CS.1.28.26ab"><!--anchor--></a>māṃsajānāṃ tu saṃśuddhiḥ śastrakṣārāgnikarma ca / </p>
          <p id="CS.1.28.26cd"><a name="CS.1.28.26cd"><!--anchor--></a>aṣṭauninditike+adhyāye medojānāṃ cikitsitam // </p>
          <p id="CS.1.28.27ab"><a name="CS.1.28.27ab"><!--anchor--></a>asthyāśrayāṇāṃ vyādhīnāṃ pañcakarmāṇi bheṣajam / </p>
          <p id="CS.1.28.27cd"><a name="CS.1.28.27cd"><!--anchor--></a>bastayaḥ kṣīrasarpīṃṣi tiktakopahitāni ca // </p>
          <p id="CS.1.28.28ab"><a name="CS.1.28.28ab"><!--anchor--></a>majjaśukrasamutthānāmauṣadhaṃ svādutiktakam / </p>
          <p id="CS.1.28.28cd"><a name="CS.1.28.28cd"><!--anchor--></a>annaṃ vyavāyavyāyāmau śuddhiḥ kāle ca mātrayā // </p>
          <p id="CS.1.28.29ab"><a name="CS.1.28.29ab"><!--anchor--></a>śāntirindriyajānāṃ tu trimarmīye pravakṣyate / </p>
          <p id="CS.1.28.29cd"><a name="CS.1.28.29cd"><!--anchor--></a>snāyvādijānāṃ praśamo vakṣyate vātarogike // </p>
          <p id="CS.1.28.30ab"><a name="CS.1.28.30ab"><!--anchor--></a>navegāndhāraṇe+adhyāye cikitsāsaṃgrahaḥ kṛtaḥ / </p>
          <p id="CS.1.28.30cd"><a name="CS.1.28.30cd"><!--anchor--></a>malajānāṃ vikārāṇāṃ siddhiścoktā kvacitkvacit // </p>
          <p id="CS.1.28.31ab"><a name="CS.1.28.31ab"><!--anchor--></a>vyāyāmādūṣmaṇastaikṣṇyāddhitasyānavacāraṇāt / </p>
          <p id="CS.1.28.31cd"><a name="CS.1.28.31cd"><!--anchor--></a>koṣṭhācchākhā malā yānti drutatvānmārutasya ca // </p>
          <p id="CS.1.28.32ab"><a name="CS.1.28.32ab"><!--anchor--></a>tatrasthāśca vilambante kadācinna samīritāḥ / </p>
          <p id="CS.1.28.32cd"><a name="CS.1.28.32cd"><!--anchor--></a>nādeśakāle kupyanti bhūyo hetupratīkṣiṇaḥ // </p>
          <p id="CS.1.28.33ab"><a name="CS.1.28.33ab"><!--anchor--></a>vṛddhyā viṣyandānāt pākāt srotomukhaviśothanāt / </p>
          <p id="CS.1.28.33cd"><a name="CS.1.28.33cd"><!--anchor--></a>śākhā muktvā malāḥ koṣṭhaṃ yanti vāyośca nigrahāt / </p>
          <p id="CS.1.28.34ab"><a name="CS.1.28.34ab"><!--anchor--></a>ajātānāmanutpattau jātānāṃ vinivṛttaye / </p>
          <p id="CS.1.28.34cd"><a name="CS.1.28.34cd"><!--anchor--></a>rogāṇāṃ yo vidhirdṛṣṭaḥ sukhārthī taṃ samācaret // </p>
          <p id="CS.1.28.35ab"><a name="CS.1.28.35ab"><!--anchor--></a>sukhārthā sarvabhūtānāṃ matāḥ sarvāḥ pravṛttayaḥ / </p>
          <p id="CS.1.28.35cd"><a name="CS.1.28.35cd"><!--anchor--></a>jñānājñānaviśeṣāttu mārgāmārgapravṛttayaḥ // </p>
          <p id="CS.1.28.36ab"><a name="CS.1.28.36ab"><!--anchor--></a>hitamevānurudhyante praparīkṣya parīkṣakāḥ / </p>
          <p id="CS.1.28.36cd"><a name="CS.1.28.36cd"><!--anchor--></a>rajomohāvṛtātmānaḥ priyameva tu laukikāḥ // </p>
          <p id="CS.1.28.37ab"><a name="CS.1.28.37ab"><!--anchor--></a>śrutaṃ buddhiḥ smṛtirdākṣyaṃ dhṛtirhitaniṣevaṇam / </p>
          <p id="CS.1.28.37cd"><a name="CS.1.28.37cd"><!--anchor--></a>vāgviśuddhiḥ śamo dhairyamāśrayanti parīkṣakam // </p>
          <p id="CS.1.28.38ab"><a name="CS.1.28.38ab"><!--anchor--></a>laukikaṃ nāśrayantyete guṇā moharajaḥśritam / </p>
          <p id="CS.1.28.38cd"><a name="CS.1.28.38cd"><!--anchor--></a>tanmūlā bahavo yanti rogāḥ śārīramānasāḥ // </p>
          <p id="CS.1.28.39ab"><a name="CS.1.28.39ab"><!--anchor--></a>prajñāparādhāddhyahitānarthān pañca niṣevate / </p>
          <p id="CS.1.28.39cd"><a name="CS.1.28.39cd"><!--anchor--></a>saṃdhārayati vegāṃśca sevate sāhasāni ca // </p>
          <p id="CS.1.28.40ab"><a name="CS.1.28.40ab"><!--anchor--></a>tadātvasukhasaṃjñeṣu bhāveṣvajño+anurajyate / </p>
          <p id="CS.1.28.40cd"><a name="CS.1.28.40cd"><!--anchor--></a>rajyate na tu vijñātā vijñāne hyamalīkṛte // </p>
          <p id="CS.1.28.41ab"><a name="CS.1.28.41ab"><!--anchor--></a>na arāgānnāpyavijñānādāhārānupayojayet / </p>
          <p id="CS.1.28.41cd"><a name="CS.1.28.41cd"><!--anchor--></a>parīkṣya hitamaśnīyāddeho hyāhārasaṃbhavaḥ // </p>
          <p id="CS.1.28.42ab"><a name="CS.1.28.42ab"><!--anchor--></a>āḥrasya vidhāvaṣṭau viśeṣā hetusājñakāḥ / </p>
          <p id="CS.1.28.42cd"><a name="CS.1.28.42cd"><!--anchor--></a>śubhāśubhasamutpattau tān parīkṣy aprayojayet // </p>
          <p id="CS.1.28.43ab"><a name="CS.1.28.43ab"><!--anchor--></a>parihāryāṇyapathyāni sadā pariharannaraḥ / </p>
          <p id="CS.1.28.43cd"><a name="CS.1.28.43cd"><!--anchor--></a>bhavatyanṛṇatāṃ prāptaḥ sādhūnāmiha paṇḍitaḥ // </p>
          <p id="CS.1.28.44ab"><a name="CS.1.28.44ab"><!--anchor--></a>yattu rogasamutthānamaśakyamiha kenacit / </p>
          <p id="CS.1.28.44cd"><a name="CS.1.28.44cd"><!--anchor--></a>parihartuṃ na tat prāpya śocitavyaṃ manīṣibhiḥ // </p>
          <p id="CS.1.28.45"><a name="CS.1.28.45"><!--anchor--></a>tatra ślokāḥ</p>
          <p id="CS.1.28.45ab"><a name="CS.1.28.45ab"><!--anchor--></a> āhārasaṃbhavaḥ vastu rogāścāhārasaṃbhavāḥ / </p>
          <p id="CS.1.28.45cd"><a name="CS.1.28.45cd"><!--anchor--></a>hitāhitaviśeṣācca viśeṣaḥ sukhaduḥkhayoḥ // </p>
          <p id="CS.1.28.46ab"><a name="CS.1.28.46ab"><!--anchor--></a>sahatve cāsahatve ca duḥkhānāmṃ dehasattvayoḥ / </p>
          <p id="CS.1.28.46cd"><a name="CS.1.28.46cd"><!--anchor--></a>viśeṣo rogasaṅghāścca dhātujā ye pṛthakpṛthak // </p>
          <p id="CS.1.28.47ab"><a name="CS.1.28.47ab"><!--anchor--></a>teṣāṃ caiva praśamanaṃ koṣṭhācchākhā upetya ca / </p>
          <p id="CS.1.28.47cd"><a name="CS.1.28.47cd"><!--anchor--></a>doṣā yathā prakupyanti śākhābhyaḥ koṣṭhametya ca // </p>
          <p id="CS.1.28.48ab"><a name="CS.1.28.48ab"><!--anchor--></a>prājñājñayorviśeṣaśca svasthāturahitaṃ ca yat / </p>
          <p id="CS.1.28.48cd"><a name="CS.1.28.48cd"><!--anchor--></a>vividhāśitapītīye tat sarvaṃ saṃprakāśitam // </p>
          <p><a name="idp3458592"><!--anchor--></a> ityagniveśakṛte tantre carakapratisaṃskṛte sūtrasthāne vividhāśitapītīyo
            nāmāṣṭāviṃśo+adhyāyaḥ // </p>
        </div>

        <div class="teidiv1" id="div2_body.1_div1.1_div2.29"><h3><a name="body.1_div1.1_div2.29"></a>1.29.  ūnatriṃśo+adhyāyaḥ </h3>
          
          <p id="CS.1.29.1"><a name="CS.1.29.1"><!--anchor--></a>athāto daśaprāṇāyatanīyamadhyāyaṃ vyākhyāsyāmaḥ // </p>
          <p id="CS.1.29.2"><a name="CS.1.29.2"><!--anchor--></a>iti ha smāha bhagavānātreyaḥ // </p>
          <div class="lg">
            <div class="l">daśaivāyatanānyāhuḥ prāṇā yeṣu pratiṣṭhitāḥ / </div>
            <div class="l">śaṅkhau marmatrayaṃ kaṇṭho raktaṃ śukraujasī gudam // </div>
            <div class="l">tānīndriyāṇi vijñānaṃ cetanāhetumāmayān / </div>
            <div class="l">jānīye yaḥ sa vai vidvān prāṇābhisara ucyate // </div>
          </div>
          <p id="CS.1.29.5"><a name="CS.1.29.5"><!--anchor--></a>dvividhaṣtu khalu bhiṣajo bhavantyagniveśa prāṇānāmeke+abhisarā
            hantāro rogāṇāṃ rogāṇāmeke+abhisarā hatāraḥ prāṇānāmiti // </p>
          <p id="CS.1.29.6"><a name="CS.1.29.6"><!--anchor--></a>evaṃvādinaṃ bhagavantamātreyamagniveśa uvāca bhagavaṃste
            kathamasmābhirveditavyā bhaveyuriti // </p>
          <p id="CS.1.29.7"><a name="CS.1.29.7"><!--anchor--></a>bhagavānuvāca ya ime kulīnāḥ paryavadātaśrutāḥ paridṛṣṭakarmāṇo
            dakṣāḥ śucayo jitahastā jitātmānaḥ sarvopakaraṇavantaḥ sarvendriyopapannāḥ prakṛtijñāḥ
            pratipattijñāśca te jñeyāḥ prāṇānāmabhisarā hantāro rogāṇāṃ tathāvidhā hi kelave
            śarīrajñāne śarīrābhinirvṛttijñāne prakṛtivikārajñāne ca niḥsaṃśayāḥ
            sukhasādhyakṛcchrasādhyayāpyapratyākhyeyānāṃ ca rogāṇāṃ
            samutthānapūrvarūpaliṅgavedanopaśayaviśeṣajñāne vyapagatasaṃdehāḥ,
            trividhasyāyurvedasūtrasya sasaṃgrahavyākaraṇasya satrividhauṣadhagrāmasya pravaktāraḥ
            pañcatriṃśato mūlaphalānāṃ caturṇāṃ ca snehānāṃ pañcānāṃ ca lavaṇānāmaṣṭānāṃ ca
            mūtrāṇāmaṣṭāṇāṃ ca kṣīrāṇāṃ kṣīratvagvṛkṣāṇāṃ ca ṣaṇṇāṃ śirovirecanādeśca
            pañcakarmāśrayasyauṣadhagaṇasyāṣṭāviṃśateśca yavāgūnāṃ dvātriṃśataścūrṇapradehānāṃ
            ṣaṇṇāṃ ca virecanaśatānāṃ pañcānāṃ ca kaṣāyaśatānāṃ prayoktāraḥ,
            svasthavṛttavihitabhojanapānaniyamasthānacaṅkramaṇaśayanāsanamātrādravyāñjanadhūmanāvanābhyañjanaparimārjanavegāvidhāraṇavidhāraṇavyāyāmasātmyendriyaparīkṣopakramaṇasadvṛttakuśalāḥ
            catuṣpādopagṛhīte ca bheṣaje ṣoḍaśakale saviniścaye satriparyeṣaṇe savātakalākalajñāne
            vyapagatasandehāḥ caturvidhasya ca snehasya caturviṃśatyupanayasyopakalpanīyasya
            catuḥṣaṣṭiparyantasya ca vyavasthāpayitāraḥ, bahuvidhavidhānayuktānāṃ ca
            snehyasvedyavamyavirecyavividhauṣadhopacārāṇāṃ ca kuśalāḥ śirorogāderdoṣāṃśavikalpajasya
            ca vyādhisaṃgrahasya sakṣayapiḍakāvidradhestrayāṇāṃ ca śophānāṃ
            bahuvidhaśophānubandhānāmaṣṭacatvāriṃśataśca rogādhikaraṇānāṃ catvāriṃśaduttarasya ca
            nānātmajasya vyādhiśatasta tathā vigarhitātisthūlātikṛśānāṃ sahetulakṣaṇopakramāṇāṃ
            svapnasya ca hitāhitasyāsvapnātisvapnasya ca sahetūpakramasya ṣaṇṇāṃ ca
            laṅghanādīnāmupakramāṇāṃ saṃtarpaṇāpatarpaṇajānāṃ ca rogāṇāṃ sarūpapraśamanānāṃ
            śoṇitajānāṃ ca vyādhīnāṃ madamūrcchāyasaṃnyāsānāṃ ca sakāraṇarūpauṣadhopacārāṇāṃ kuśalāḥ
            kuśalāścāhāravidhiviniścayasya prakṛtya hitāhitānāmāhāravikārāṇāmagryasaṃgrahasyāsavānāṃ
            ca caturaśīterdravyaguṇakarmaviniścayasya rasānurasasaṃśrayasya savikalpavairodhikasya
            dvādaśavargāśrayasya cānnapānasya saguṇaprabhāvasya sānupānaguṇasya
            navavidhasyārthasaṃgrahasyāhāragateśca hitāhitopayogaviśeṣātmakasya ca
            śubhāśubhaviśeṣasya dhātvāśrayāṇāṃ ca rogāṇāṃ sauṣadhasaṃgrahāṇāṃ daśānāṃ ca
            prāṇāyatanānāṃ yaṃ ca vakṣyāmyarthedaśamahāmūlīye triṃśattamādhyāye, tatra ca kṛtsnasya
            tantroddeśalakṣṇasya tantrasya ca
            grahaṇadhāraṇavijñānaprayogakarmakāryakālakartṛkaraṇakuśalāḥ kuśalāśca
            smṛtimatiśāstrayuktijñānasyātmanaḥ śīlaguṇairavisaṃvādanena ca saṃpādanena sarvaprāṇiṣu
            cetaso maitrasya mātāpitṛbhrātṛbandhuvat evaṃyuktā bavantyagniveśa prāṇānāmabhisarā
            hantāro rogāṇāmiti // </p>
          <p id="CS.1.29.8"><a name="CS.1.29.8"><!--anchor--></a>ato viparītā rogāṇāmabhisarā hantāraḥ prāṇānāṃ
            bhiṣakchadmapraticchannāḥ kaṇṭakabhūtā lokasya pratirūpakasadharmāṇo rājñāṃ
            pramādāccaranti rāṣṭrāṇi // </p>
          <p id="CS.1.29.9"><a name="CS.1.29.9"><!--anchor--></a>teṣāmidaṃ viśeṣavijñāṇaṃ bhavati atyarthaṃ vaidyaveśena ślāghamānā
            viśikhāntaramanucaranti karmalobhāt śrutvā ca kasyacidāturayamabhitaḥ paripatanti
            saṃśravaṇe cāsyātmano vaidyaguṇānuccairvadanti yaścāsya vaidyaḥ pratikarma karoti tasya
            ca doṣānmuhurmuhurudāharanti āturamitrāṇi ca
            praharṣaṇopajāpopasevādibhiricchantyātmīkartuṃ svalpecchutāṃ cāmanaḥ khyāpayanti karma
            cāsādya muhurmuhuravalokayanti dākṣyeṇājñānamātmanaḥ pracchādayitukāmāḥ vyādhiṃ
            cāpāvartayitumaśaknuvato &amp;vyādhitamevānupakaraṇamaparicārakamanātmamupadiśanti,
            antagataṃ cainamabhisamīkṣyānyamāśrayanti deśamapadeśamātamanaḥ kṛtvā
            prākṛtajanasannipāte cātmanaḥ kauśalamakuśalavadvarṇayanti adhīravacca
            dhairyamapavacanti dhīrāṇāṃ vidvajjanasannipātaṃ &amp;{ā.cābhisamīkṣya} pratibhayamiva
            kāntāramadhvagāḥ pariharanti dūrāt yaścaiṣāṃ kaścit sūtrāvayavo
            bhavatyupayuktastamaprakṛte prakṛtāntare vā satatamudāharanti na
            cānuyogamicchantyanuyoktuṃ vā mṛtyoriva cānuyogādudvijante na caiṣāmācāryaḥ śiṣyaḥ
            sabrahmacārī vaivādiko vā kaścit prajñāyata iti // </p>
          <p id="CS.1.29.10"><a name="CS.1.29.10"><!--anchor--></a>bhavanti cātra ---</p>
          <div class="lg">
            <div class="l"> bhiṣakchadma praviśyaivaṃ vyādhitāṃstarkayanti ye/ </div>
            <div class="l">vītaṃsamiva saṃśritya vane śākuntikā dvijān// </div>
            <div class="l">śrutadṛṣṭakriyākālamātrājñānabahiṣkṛtāḥ / </div>
            <div class="l">varjanīyā hi te mṛtyoścarantyanucarā bhuvi // </div>
            <div class="l">vṛttihetorbhiṣaṅmānapūrṇān mūrkhaviśāradān / </div>
            <div class="l">varjayedāturo vidvān sarpāste pītamārutāḥ // </div>
            <div class="l">ye tu śāstravido dakṣāḥ śucayaḥ karmakovidāḥ / </div>
            <div class="l">jitahastā jitātmānastebhyo nityaṃ kṛtaṃ namaḥ // </div>
          </div>
          <p id="CS.1.29.14"><a name="CS.1.29.14"><!--anchor--></a>tatra ślokaḥ</p>
          <div class="lg">
            <div class="l"> daśaprāṇāyatanike ślokasthānārthasaṃgrahaḥ / </div>
            <div class="l">dvividhā bhiṣajaścoktāḥ prāṇasyāyatanāni ca // </div>
          </div>
          <p><a name="idp3490480"><!--anchor--></a> ityagniveśakṛte tantre carakapratisaṃskṛte ślokasthāne daśaprāṇāyatanīyo
            nāmonatriṃśo+adhyāyaḥ // </p>
        </div>

        <div class="teidiv1" id="div2_body.1_div1.1_div2.30"><h3><a name="body.1_div1.1_div2.30"></a>1.30.  triṃśo+adhyāyaḥ </h3>
          
          <p id="CS.1.30.1"><a name="CS.1.30.1"><!--anchor--></a>athāto+arthedaśamahāmūlīyamadhyāyaṃ vyākhyāsyāmaḥ // </p>
          <p id="CS.1.30.2"><a name="CS.1.30.2"><!--anchor--></a>iti ha smāha bhagavānātreyaḥ // </p>
          <div class="lg">
            <div class="l">arthe daśa mahāmūlāḥ samāsaktā mahāphalāḥ / </div>
            <div class="l">mahaccārthaśca hṛdayaṃ paryāyairucyate budhaiḥ // </div>
            <div class="l">ṣaḍaṅgamaṅgaṃ vijñānamindriyāṇyarthapañcakam / </div>
            <div class="l">ātmā ca saguṇaścetaścintyaṃ ca hṛdi saṃśritam // </div>
            <div class="l">pratiṣṭhārthaṃ hi bhāvānāmeṣāṃ hṛdayamiṣyate / </div>
            <div class="l">gopānasīnāmāgārakarṇikevārthacintakaiḥ // </div>
            <div class="l">tasyopaghātānmūrcchāyaṃ bhedānmaraṇamṛcchati / </div>
            <div class="l">yadhi tat sparśavijñānaṃ dhāri tattatra saṃśritam // </div>
            <div class="l">tat parasyaujasaḥ sthānā tatra caitanyasaṃgrahaḥ / </div>
            <div class="l">hṛdayaṃ mahadarthaśca tasmāduktaṃ cikitsakaiḥ // </div>
            <div class="l">tena mūlena mahatā mahāmūlā matā daśa / </div>
            <div class="l">ojovahāḥ śarīre+asmin vidhamyante samantataḥ // </div>
            <div class="l">yenaujasā vartayanti prīṇitāḥ sarvadehinah / </div>
            <div class="l">yadṛte sarvabhūtānāṃ jīvitaṃ nāvatiṣṭhate // </div>
            <div class="l">yat sāramādau garbhasya yattadgarbharasādrasaḥ / </div>
            <div class="l">saṃvartamānaṃ hṛdayaṃ samāviśati yat purā // </div>
            <div class="l">yasya nāśāttu nāśo+asti dhāri yaddhṛdayāśritam / </div>
            <div class="l">yaccharīrarasasnehaḥ prāṇā yatra pratiṣṭhitāḥ // </div>
            <div class="l">tatphalā bahudhā vā tāḥ phalantīva (ā.ti/ mahāphalāḥ / </div>
            <div class="l">dhmānāddhamanyaḥ sravaṇāt srotāṃsi saraṇātsirāḥ // </div>
            <div class="l">tanmahat tā mahāmūlāstaccaujaḥ parirakṣatāḥ / </div>
            <div class="l">parihāryā viśeṣeṇa manaso duḥkhahetavaḥ // </div>
            <div class="l">hṛdyaṃ yat syādyadaujasyaṃ srotasāṃ yat prasādanam / </div>
            <div class="l">tattat sevyaṃ prayatnena praśamo jñānameva ca // </div>
          </div>
          <p id="CS.1.30.15"><a name="CS.1.30.15"><!--anchor--></a>atha khalvekaṃ prāṇavardhanānāmutkṛṣṭamamekaṃ balavardhanānāmekaṃ
            bṛṃhaṇānāmekaṃ nandanānāmekaṃ harṣaṇānāmekamayanānāmiti / </p>
          <p><a name="idp3518320"><!--anchor--></a>tatrāhiṃsā prāṇināṃ prāṇavardhanānāmutkṛṣtatamaṃ vīryaṃ balavardhanānāṃ vidyā
            bṛṃhaṇānām indriyajayo nandanānām tattvāvabodho harṣaṇānāṃ brahmacaryamayanānāmiti
            evamāyurvedavido manyante // </p>
          <p id="CS.1.30.16"><a name="CS.1.30.16"><!--anchor--></a>tatrāyurvedavidastantrasthānādhyāyapraśnānāṃ pṛthaktvena vākyaśo
            vākyārthaśo+arthāvayavaśaśca pravaktāro mantavyāḥ / </p>
          <p><a name="idp3520432"><!--anchor--></a>tatrāha kathaṃ tantrādīni vākyaśo vākyārthaśo+arthāvayavaśaścoktāni bhavantīti // </p>
          <p id="CS.1.30.17"><a name="CS.1.30.17"><!--anchor--></a>atrocyate tantramārṣaṃ kārtsnyena yathāmnāyamucyamānaṃ vākyaśo
            bhavatyuktam // </p>
          <p id="CS.1.30.18"><a name="CS.1.30.18"><!--anchor--></a>buddhyā samyaganupraviśyārthatattvaṃ
            vāgbhirvyāsasamāsapratijñāhetūdāharaṇopanayanigamanayuktābhistrividhaśiṣyabuddhigamyābhirucyamānām
            vākyārthaśo bhavatyuktam // </p>
          <p id="CS.1.30.19"><a name="CS.1.30.19"><!--anchor--></a>tantraniyatānāmarthadurgāṇāṃ punarvibhāvanairuktamarthāvayavaśo
            bhvatyuktam // </p>
          <p id="CS.1.30.20"><a name="CS.1.30.20"><!--anchor--></a>tatra cet praṣṭāraḥ syuḥ caturṇāmṛksāmayajuratharvavedānāṃ kaṃ
            vedamupadiśantyāyurvedavidaḥ kimāyuḥ kasmādāyurvedaḥ kimarthamāyurvedaḥ śāśvato+aśāśvato
            vā kati kāni cāsyāṅgāni kaiścāyamadhyetavyaḥ kimarthaṃ ca iti // </p>
          <p id="CS.1.30.21"><a name="CS.1.30.21"><!--anchor--></a>tatra bhiṣajā pṛṣṭenaivaṃ
            caturṇāmṛksāmayajuratharvavedānāmātmano+atharvavede bhaktirādeśyā vedo hyātharvaṇo
            dānasvastyayanabalimaṅgalahomaniyamaprāyaścittopavāsamantrādiparigrahāccikitsāṃ prāha
            cikitsā cāyuṣo hitāyopadiśyate // </p>
          <p id="CS.1.30.22"><a name="CS.1.30.22"><!--anchor--></a>vedaṃ copadiśyāyurvācyaṃ tatrāyuścetanānuvṛttirjīvitamanubandho
            dhāri cetyeko+arthaḥ // </p>
          <p id="CS.1.30.23"><a name="CS.1.30.23"><!--anchor--></a>tadāyurvedayatītyāyurvedaḥ kathamiti cet ucyate svalakṣaṇataḥ
            sukhāsukhato hitāhitataḥ pramāṇāpramāṇātaśca yatścāyuṣyāṇyanāyuṣyāṇi ca
            dravyaguṇakarmāṇi vedayatyato+apyāyurvedaḥ / </p>
          <p><a name="idp3529664"><!--anchor--></a>tatrāyuṣyāṇyanāyuṣyāṇi ca dravyaguṇakarmāṇi kevalenopadekṣyante tantreṇa //CS.1.30.24/
            tatrāyuruktaṃ svalakṣaṇato yathāvadihaiva pūrvādhyāye ca / </p>
          <p><a name="idp3530448"><!--anchor--></a>tatra śārīramānasābhyām rogābhyāmanabhidrutasya viśeṣeṇa yauvanavataḥ
            samarthānugatabalavīryayaśaḥpauruṣaparākramasya jñānavijñānendriyendriyārthabalasamudaye
            vartamānasya paramarddhiruciravividhopabhogasya samṛddhasarvārambhasya yatheṣṭavicāriṇaḥ
            sukhamāyurucyate; asukhamato viparyayeṇa; hitaiṣiṇaḥ punarbhūtānāṃ parasvāduparatasya
            satyavādiṇaḥ śamaparasya parīkṣyakāriṇo+apramattasya trivargaṃ
            paraspareṇānupahatamupasevamānasya pūjārhasaṃpūjakasya jñānavijñānopaśamaśīlasya
            vṛddhopasevinaḥ suniyatarāgarosṣerṣyāmadamānavegasya satataṃ vividhapradānaparasya
            tapojñānapraśamanityasyādhyātmavidastatparasya lokamimaṃ cāmuṃ cāvekṣamāṇasya
            smṛtimatimato hitamāyurucyate ahitamato viparyayeṇa // </p>
          <p id="CS.1.30.25"><a name="CS.1.30.25"><!--anchor--></a> pramāṇamāyuṣastvarthendriyamanobuddhiceṣṭādīnāṃ
            vikṛtilakṣaṇairupalabhyate+animittaiḥ ayamasmāt
            kṣaṇānmuhūrtāddivasāttripañcasaptadaśadvādaśāhāt pakṣānmāsāt ṣaṇmāsāt saṃvatsarādvā
            svabhāvāmāpatsyata iti tatra svabhāvaḥ pravṛtteruparamo maraṇamanityatā nirodha
            ityeko+arthaḥ ityāyuṣaḥ pramāṇam ato viparītamapramāṇamariṣṭādhikāre
            dehaprakṛtilakṣaṇamadhikṛtya copadiṣṭamāyuṣaḥ pramāṇamāyurvede // </p>
          <p id="CS.1.30.26"><a name="CS.1.30.26"><!--anchor--></a>prayojanaṃ cāsya svasthasya svāsthyarakṣaṇamāyurasya
            vikārapraśamanaṃ ca // </p>
          <p id="CS.1.30.27"><a name="CS.1.30.27"><!--anchor--></a>so+ayamāyurvedaḥ śāśvato nirviśyate anāditvāt
            svabhāvasaṃsiddhalakṣaṇatvāt bhāvasvabhāvanityatvācca / </p>
          <p><a name="idp3536192"><!--anchor--></a>na hi nābhūt kadācidāyuṣaḥ santāno buddhisantāno vā śāśvataścāyuṣo veditā anādi ca
            sukhaduḥkhaṃ sadravyahetulakṣaṇamaparāparayogāt / </p>
          <p><a name="idp3536944"><!--anchor--></a>eṣa cārthsaṃgraho vibhāvyate āyurvedalakṣaṇamiti / </p>
          <p><a name="idp3537472"><!--anchor--></a>gurulaghuśītoṣṇasnigdharūkṣādīnāṃ dravyāṇām sāmānyaviśeṣābhyāṃ vṛddhihrāsau yathoktaṃ
            gurubhirabhyasyamānairugurūṇāmupacayo bhavatyapacayo laghūnāṃ evamevetareṣāmiti eṣā
            bhāvasvabhāvo nityaḥ svalakṣaṇaṃ ca dravyāṇāṃ pṛthivyādīnāṃ santi tu dravyāṇi guṇāśca
            nityānityāḥ / </p>
          <p><a name="idp3538496"><!--anchor--></a>na hyāyurvedasyābhūtvotpattirupalabhyate anyatrāvabodhopadeśābhyām etadvai
            dvayamadhikṛtyotpattimupadiśantyeke / </p>
          <p><a name="idp3539168"><!--anchor--></a>svābhāvikaṃ cāsya lakṣaṇamakṛtakaṃ yaduktamihādye+adhyāye ca yathā agnerauṣṇyam apāṃ
            dravatvam / </p>
          <p><a name="idp3539840"><!--anchor--></a>bhāvasvabhāvanityatvamapi cāsya yathoktaṃ gurubhirabhyasyamānairugurūṇāmupacayo
            bhavatyapacayo laghūnāmiti // </p>
          <p id="CS.1.30.28"><a name="CS.1.30.28"><!--anchor--></a>tasyāyurvedasyāṅgānyaṣṭau tadyathā kāyacikitsā śālākyaṃ
            śalyāpahartṛkaṃ viṣagaravairodhikapraśamanaṃ bhūtavidyā kaumārabhṛtyakaṃ rasāyanaṃ
            vājīkaraṇamiti // </p>
          <p id="CS.1.30.29"><a name="CS.1.30.29"><!--anchor--></a>sa cādhyetavyo brāhmaṇarājanyavaiśyaiḥ / </p>
          <p><a name="idp3542768"><!--anchor--></a>tatrānugrahārthaṃ prāṇināṃ brāhmaṇaiḥ ārakṣārthaṃ rājanyaiḥ vṛttyarthaṃ vaiśyaiḥ
            sāmānyato vā dharmārthakāmaparigrahārthaṃ sarvaiḥ / </p>
          <p><a name="idp3543536"><!--anchor--></a>tatra yadadhyātmavidāṃ dharmapathasthānāṃ dharmaprakāśakānāṃ vā
            mātṛpitṛbhrātṛbandhugurujanasya vā vikārapraśamane prayatnavān bhavati
            yaccāyurvedoktamadhyātmamanudhyāyati vedayatyanuvidhīyate vā so+asya paro dharmaḥ yā
            punarīśvarāṇāṃ vasumatāṃ vā sakāśāt susvopahāranimittā bhavatyarthāvāptirārakṣaṇaṃ ca yā
            ca svaparigṛhītānām prāṇināmāturyādārakṣā so+asyārthaḥ; yat punarasya
            vidvadgrahaṇayaścaḥ śaraṇyatvaṃ ca yā ca saṃmānaśuśrūṣā yacceṣṭānāṃ
            viṣayāṇāmārogyamādhatte so+asya kāmaḥ / </p>
          <p><a name="idp3545312"><!--anchor--></a>iti yathāpraśnamuktamaśeṣeṇa // </p>
          <p id="CS.1.30.30"><a name="CS.1.30.30"><!--anchor--></a>atha bhiṣagādita egva bhiṣajā praṣṭavyo+aṣtāvidhaṃ bhavati tantraṃ
            tantrārthān sthānām sthānārthān adhyāyam adhyāyārthān praśnaṃ praśnārthāśceti pṛṣṭena
            caitadvaktavyamaśeṣeṇa vākyaśo vākyārthaśo+arthāvayāvaśaśceti&amp; // </p>
          <p id="CS.1.30.31"><a name="CS.1.30.31"><!--anchor--></a>tatrāyurvedaḥ śākhā vidyā sūtraṃ jñānaṃ śāstraṃ lakṣaṇaṃ
            tantramityanarthāntaram&amp; // </p>
          <p id="CS.1.30.32"><a name="CS.1.30.32"><!--anchor--></a>tantrārthaḥ punaḥ svalakṣaṇairupadiṣṭaḥ / </p>
          <p><a name="idp3549200"><!--anchor--></a>sa cārthaḥ prakaraṇairuvibhāvyamāno bhūya eva
            śarīravṛttihetuvyādhikarmakāryakālakartṛkaraṇavidhiviniścayāddaśaprakaraṇaḥ tāni ca
            prakaraṇāni kevalenopadekṣyante tantreṇa // </p>
          <p><a name="idp3550064"><!--anchor--></a>tantrasyāsyāṣṭau sthānāni tadyathā
            ślokanidānavimānaśārīendriyacikitsatakalpasiddhisthānāni / </p>
          <p><a name="idp3550704"><!--anchor--></a>tatra triṃśadadhyāyakaṃ ślokasthānam aṣṭāṣṭādhyāyakāni nidānavimānaśārīrasthāāni
            dvādaśakamindiryāṇāṃ triṃśakaṃ ciktisitānāṃ dvādaśake kalpasiddhisthāne bhavataḥ // </p>
          <p id="CS.1.30.33"><a name="CS.1.30.33"><!--anchor--></a>tantrasyāsyāṣṭau sthānāni tadyathā
            ślokanidānavimānaśārīrendriyacikitsitakalpasiddhisthānāni / </p>
          <p><a name="idp3552688"><!--anchor--></a>tatra triṃśadadhyāyakaṃ ślokasthānam aṣṭāṣṭādhyāyakāni nidānavimānaśārīrasthānāni
            dvādaśakamindriyāṇāṃ triṃśakaṃ cikitsitānāṃ dvādaśakamindriyāṇāṃ triṃśakaṃ cikitsitānāṃ
            dvādaśake kalpasiddhisthāne bhavataḥ // </p>
          <p id="CS.1.30.34"><a name="CS.1.30.34"><!--anchor--></a>bhavati cātra</p>
          <div class="lg">
            <div class="l"> dve triṃśake dvādaśakaṃ trayaṃ ca trīṇyaṣṭakānyeṣu
              samāptiruktā / </div>
            <div class="l"> ślokauṣadhāriṣṭavikalpasiddhinidānamānāśrayasaṃjñakeṣu // </div>
            <div class="l">sve sve sthāne yathāsvaṃ ca sthānārtha upadekṣyate / </div>
            <div class="l">saviṃśamadhyāyaśataṃ śṛṇu nāmakramāgatam // </div>
            <div class="l">dīrghañjīvo 'pyapāmārgataṇḍulāragvadhādikau / </div>
            <div class="l">ṣaḍvirekāśrayaśceti catuṣko bheṣajāśarayaḥ // </div>
            <div class="l">mātrātasyāśitīyau ca navegāndhāraṇaṃ tathā / </div>
            <div class="l">indriyopakramaśceti catvāraḥ svāsthyavṛttikāḥ // </div>
            <div class="l">khuḍḍākaśca catuṣpādo mahāṃstisraiṣaṇastathā / </div>
            <div class="l">saha vātakalākhyena vidyānnairdeśikān budhaḥ // </div>
            <div class="l">snehanasvedanādhyāyāvubhau yaścopakalpanaḥ / </div>
            <div class="l">cikitsāprābhṛtaścaiva sarva eva prakalpanāḥ // </div>
            <div class="l">kiyantaḥśirasīyaśca triśophāṣṭodarādikau / </div>
            <div class="l">rogādhyāyo mahāṃścaiva rogādhyāyacatuṣṭayam // </div>
            <div class="l">aṣṭauninditasaṃkhyātastathā laṅghanatarpaṇe / </div>
            <div class="l">vidhiśoṇitikaścaiva vyākhyātāstatra yojanāḥ // </div>
            <div class="l">yajjaḥpuruṣasaṃkhyāto bhadrakāpyānnapānikau / </div>
            <div class="l">vividhāśitapītīyaścātvāro 'nnaviniścayāḥ // </div>
            <div class="l">daśaprāṇāyatanikastathā 'rthedaśamūlikaḥ / </div>
            <div class="l">dvāvetau prāṇadehārthau proktau vaidyaguṇāśrayau // </div>
            <div class="l">auṣadhasvasthanirdeśakalpanārogayojanāḥ / </div>
            <div class="l">catuṣkāḥ ṣaṭ krameṇoktāḥ saptamaścānnapānikaḥ // </div>
            <div class="l">dvau cāntyau saṃgrahādhyāyāviti triṃśakamarthavat / </div>
            <div class="l">ślokasthānaṃ samuddiṣṭaṃ tantrasyāsya śiraḥ śubham // </div>
            <div class="l">catuṣkāṇāṃ mahārthānāṃ sthāne 'smin saṃgrahaḥ kṛtaḥ / </div>
            <div class="l">ślokārthaḥ saṃgrahārthaśca ślokasthānamataḥ smṛtam // </div>
            <div class="l">jvarāṇāṃ raktapittasya gulmānāṃ mehakuṣṭhayoḥ / </div>
            <div class="l">śloṣonmādanidāne ca syādapasmāriṇāṃ ca yat // </div>
            <div class="l">ityadhyāyāṣṭakamidaṃ nidānasthānamucyate / </div>
            <div class="l">raseṣu trividhe kukṣau dhvaṃse janapadasya ca // </div>
            <div class="l">trividhe rogavijñāne srotaḥsvapi ca vartane / </div>
            <div class="l">rogānīke vyādhirūpe rogāṇāṃ ca bhiṣagjite // </div>
            <div class="l">aṣṭau vimānānyuktāni mānārthāni maharṣiṇā / </div>
            <div class="l">katidhāpuruṣīyaṃ ca gotreṇātulyameva ca // </div>
            <div class="l">khuḍḍikā mahatī caiva garbhāvakrāntirucyate / </div>
            <div class="l">puruṣasy aśarīrasya vicayau dvau viniścitau // </div>
            <div class="l">śarīrasāmkhyā sūtraṃ ca jāteraṣṭamamucyate / </div>
            <div class="l">ityuddiṣṭāni muninā śārīrāṇyatrisūnunā // </div>
            <div class="l">varṇasvarīyaḥ puṣpākhyastṛtīyaḥ parimarśanaḥ / </div>
            <div class="l">caturtha indriyānīkaḥ pañcamaḥ pūrvarūpikaḥ // </div>
            <div class="l">katamāniśarīrīyaḥ pannarūpo 'pyavākśirāḥ / </div>
            <div class="l">yasyaśyāvanimittaśca sadyomaraṇa eva ca // </div>
            <div class="l">aṇujyotiriti khyātastathā gomayacūrṇavān / </div>
            <div class="l">dvādaśādhyāyakaṃ sthānamindriyāṇāmiti smṛtam // </div>
            <div class="l">abhayāmalakīyaṃ ca prāṇakāmīyameva ca / </div>
            <div class="l">karapracitakaṃ vedasamutthānaṃ rasāyanam // </div>
            <div class="l">sāmyogaśaramūlīyamāsiktakṣīrakaṃ tathā / </div>
            <div class="l">māṣaparṇabhṛtīyaṃ ca pumāñjātabalādikam // </div>
            <div class="l">cātuṣkadvāyamapyetadadhyāyadvayamucyate / </div>
            <div class="l">rasāyanamiti jñeyaṃ vājīkaraṇameva ca // </div>
            <div class="l">jvarāṇāṃ raktapittasya gulmānāṃ mehakuṣṭhayoḥ / </div>
            <div class="l">śoṣonmāde 'pyapasmāre kṣataśothodarārśasām // </div>
            <div class="l">grahaṇīpāṇḍurogāṇāṃ śvāsakāsātisāriṇām / </div>
            <div class="l">chardivīsarpatṛṣṇānāṃ viṣamadhayvikārayoḥ // </div>
            <div class="l">dvivraṇīyaṃ trimarmīyamūrustambhikameva ca / </div>
            <div class="l">vātaroge vātarakte yonivyāpatsu caiva yat // </div>
            <div class="l">triṃśaccikitsitānyuktānyataḥ kalpān pracakṣmahe / </div>
            <div class="l">phalajīmūtakekṣvākukalpo dhāmārgavasya ca // </div>
            <div class="l">pañcamo vatsakasyoktaḥ ṣaṣṭhaśca kṛtavedhane / </div>
            <div class="l">śyāmātrivṛtayoḥ kalpastathaiva caturaṅgule // </div>
            <div class="l">tilvakasya sudhāyāśca saptalāśaṅkhinīṣu ca / </div>
            <div class="l">dantīdravantyoḥ kalpaśca dvādaśo 'yaṃ samāpyate // </div>
            <div class="l">kalpanā pañcakarmākhyā bastimūtrī tathaiva ca / </div>
            <div class="l">snehavyāpadikī siddhirnetravyāpadikī tathā // </div>
            <div class="l">siddhiḥ śodhanayoścaiva bastisiddhistathaiva ca / </div>
            <div class="l">prāsṛtī marmasaṃkhyātā siddhirbastyāśrayā ca yā // </div>
            <div class="l">phalamātrā tathā siddhiḥ siddhiścottarasaṃjñitā / </div>
            <div class="l">siddhayo dvādaśaivaitāstantraṃ cāsu samāpyate // </div>
            <div class="l">sve sve sthāne tathā 'dhyāye cādhyāyārthaḥ pravakṣyate / </div>
            <div class="l">taṃ brūyāt sarvataḥ sarvaṃ yathāsvaṃ hyarthasaṃgrahāt // </div>
            <div class="l">pṛcchā tantrādyathāmnāyaṃ vidhinā praśna ucyate / </div>
            <div class="l">praśnārtho yuktimāṃstasya tantreṇaivārthaniścayaḥ // </div>
            <div class="l">niruktaṃ tantraṇāttantraṃ sthānamrthapratiṣṭhayā / </div>
            <div class="l">adhikṛtyārthamadhyāyanāmasaṃjñā pratiṣṭhitā // </div>
            <div class="l">iti sarvaṃ yathāpraśanamaṣṭakaṃ saṃprakāśitam / </div>
            <div class="l">kārtsnyena coktastantrasya saṃgrahaḥ suviniścitaḥ // </div>
            <div class="l">santi pāllavikotpātāḥ saṃkṣobhaṃ janayanti ye / </div>
            <div class="l">vartakānāmivotpātāḥ sahasaivāvibhāvitāḥ // </div>
            <div class="l">tasmāttān pūrvasaṃjalpe sarvatrāṣṭakamādiśet / </div>
            <div class="l">parāvaraparīkṣārthaṃ tatra śāstravidāṃ balam // </div>
            <div class="l">śabdamātreṇa tantrasya kevalasyaikadeśikāḥ / </div>
            <div class="l">bhramantyalpabalāstantre jyāśabdenenva vartakāḥ // </div>
            <div class="l">paśuḥ paśūnāṃ daurbalyāt kaścinmadhye vṛkāyate / </div>
            <div class="l">sa satyaṃ vṛkamāsādya prakṛtiṃ bhajate paśuḥ // </div>
            <div class="l">tadvadajño 'jñamadhyasthaḥ kaścinmaukharyasādhanaḥ / </div>
            <div class="l">sthāpayatyāptamātmānamāptaṃ tvāsādya bhidyate // </div>
            <div class="l">babhrurrgūḍhaṃ ivorṇābhirabuddhirabahuśrutaḥ / </div>
            <div class="l">kiṃ vai vakṣyati sāmjalpe kuṇḍabhedī jaḍo yathā // </div>
            <div class="l">sadvṛttairna vigṛhṇīyādbhiṣagalpaśrutairapi / </div>
            <div class="l">hanyāt praśnāṣṭakenādāvitarāṃstvāptamāninaḥ // </div>
            <div class="l">dambhino mukharā hyajñāḥ prabhūtābaddhabhāṣiṇaḥ / </div>
            <div class="l">prāyaḥ prāyeṇa sumukhāḥ santo yuktālpabhāṣiṇaḥ // </div>
            <div class="l">tattvajñānaprakāśārthamahaṅkāramanāśritaḥ / </div>
            <div class="l">svalpādhārājñamukharānmarṣayenna vivādinaḥ // </div>
            <div class="l">paro bhūteṣvanukrośastattvajñānaparā&amp;{ā. jñāne} dayā / </div>
            <div class="l">yeṣāṃ teṣāmasadvādanigrahe niratā matiḥ // </div>
            <div class="l">asatpakṣākṣaṇitvārtidambhapāruṣyasādhanāḥ / </div>
            <div class="l">bhavantyanāptāḥ sve tantre prāyaḥ paravikalthakāḥ // </div>
            <div class="l">tān kālapāśasadṛśān varjayecchāstradūṣakān / </div>
            <div class="l">praśamajñānavijñānapūrṇāḥ sevyā bhiṣaktamāḥ // </div>
            <div class="l">samagraṃ duḥkhamāyattamavijñāne dvayāśrayam / </div>
            <div class="l">sukhaṃ samagraṃ vijñāne vimale ca pratiṣṭhitam // </div>
            <div class="l">idamevamudārārthamajñānāṃ na prakāśakam / </div>
            <div class="l">śāstraṃ dṛṣṭipraṇaṣṭānāṃ yathaivādityamaṇḍalam // </div>
            <div class="l">tatra ślokāḥ</div>
            <div class="l"> arthe daśamahāmūlāḥ saṃjñā cāsāṃ yathā kṛtā / </div>
            <div class="l">ayanāntāḥ ṣaḍagryāśca rūpaṃ vedavidāṃ ca yat // </div>
            <div class="l">saptakaścāṣṭakaścaiva paripraśnāḥ sanirṇayāḥ / </div>
            <div class="l">yathā vācyaṃ yadarthaṃ ca ṣaḍvidhāścaikadeśikāḥ // </div>
            <div class="l">arthedaśamahāmūle sarvametat prakāśitam / </div>
            <div class="l">saṃgrahaścāyamadhyāyastantrasyāsyaiva kevālaḥ // </div>
            <div class="l">yathā sumanasāṃ sūtraṃ saṃgrahārthaṃ vidhīyate / </div>
            <div class="l">saṃgrahārthaṃ tathā 'rthānāmṛṣiṇā saṃgrahaḥ kṛtaḥ // </div>
            <div class="l"> ityagniveśakṛte tantre carakapratisaṃskṛte ślokasthāne+arthedaśamahāmūlīyo nāma
              triṃśo+adhyāyaḥ // </div>
          </div>
          <p><a name="idp3663424"><!--anchor--></a>agniveśakṛte tantre carakapratisaṃskṛte / </p>
          <p><a name="idp3663920"><!--anchor--></a>iyatā+avadhinā sarvaṃ sūtrasthānaṃ samāpyate // </p>
        </div>



      </div>


      <div class="chapter" id="div1_body.1_div1.2"><h2><a name="body.1_div1.2"></a>2. nidānasthānam/</h2>
        
        <div class="teidiv1" id="div2_body.1_div1.2_div2.1"><h3><a name="body.1_div1.2_div2.1"></a>2.1. prathamo+adhyāyaḥ/</h3>
          
          <p id="CS.2.1.1"><a name="CS.2.1.1"><!--anchor--></a>athāto jvaranidānaṃ vyākhyāsyāmaḥ// </p>
          <p id="CS.2.1.2"><a name="CS.2.1.2"><!--anchor--></a>iti ha smāha bhagavānātreyaḥ// </p>
          <p id="CS.2.1.3"><a name="CS.2.1.3"><!--anchor--></a>iha khalu heturnimittamāyatanaṃ kartā kāraṇaṃ pratyayaḥ samutthānaṃ
            nidānamityanarthāntaram/ </p>
          <p><a name="idp3669552"><!--anchor--></a>tantrividham---asātmyendriyārthasaṃyogaḥ, prajñāparādhaḥ, pariṇāmaśceti// </p>
          <p id="CS.2.1.4"><a name="CS.2.1.4"><!--anchor--></a>atastrividhā vyādhayaḥ prādurbhavanti-āgneyāḥ, saumyāḥ, vāyavyāśca;
            dvividhāścāpare-rājasāḥ, tāmasāśca// </p>
          <p id="CS.2.1.5"><a name="CS.2.1.5"><!--anchor--></a>tatra vyādhirāmayo gada ātaṅko yakṣmā jvaro vikāro roga
            ityanarthāntaram// </p>
          <p id="CS.2.1.6"><a name="CS.2.1.6"><!--anchor--></a> tasyopalabdhirnidānapūrvarūpaliṅgopaśayasaṃprāptitaḥ// </p>
          <p id="CS.2.1.7"><a name="CS.2.1.7"><!--anchor--></a>tatra nidānaṃ kāraṇamityuktamagre// </p>
          <p id="CS.2.1.8"><a name="CS.2.1.8"><!--anchor--></a>pūrvarūpaṃ prāgutpatti lakṣaṇaṃ vyādheḥ// </p>
          <p id="CS.2.1.9"><a name="CS.2.1.9"><!--anchor--></a>prādurbhūtalakṣaṇaṃ punarliṅgam/ tatra liṅgamākṛtirlakṣaṇaṃ cihnaṃ
            saṃsthānaṃ vyañjanaṃ rūpamityanarthāntaram// </p>
          <p id="CS.2.1.10"><a name="CS.2.1.10"><!--anchor--></a>upaśayaḥ punarhetuvyādhiviparītānāṃ viparītārthakāriṇāṃ
            cauṣadhāhāravihārāṇāmupayogaḥ sukhānubandhaḥ// </p>
          <p id="CS.2.1.11"><a name="CS.2.1.11"><!--anchor--></a>saṃprāptirjatirāgatirityanarthāntaraṃ vyādheḥ// </p>
          
          <p id="CS.2.1.12-1"><a name="CS.2.1.12-1"><!--anchor--></a>sā saṃkhyāprādhānyavidhivikalpabalakālaviśeṣairbhidyate// </p>
          <p id="CS.2.1.12-2"><a name="CS.2.1.12-2"><!--anchor--></a>saṃkhyā tāvadyathā---aṣṭau jvarāḥ, pañca gulmāḥ, sapta
            kuṣṭhānyevamādiḥ// </p>
          <p id="CS.2.1.12-3"><a name="CS.2.1.12-3"><!--anchor--></a>prādhānyaṃ punardoṣāṇāṃ taratamābhyāmupalabhyate/ </p>
          <p><a name="idp3681568"><!--anchor--></a>tatra dvayostaraḥ, triṣu tama iti// </p>
          <p id="CS.2.1.12-4"><a name="CS.2.1.12-4"><!--anchor--></a>vidhirnāma---dvividhā vyādhayo jijāgantubhedena,
            trividhāstridoṣabhedena, caturvidhāḥ sādhyāsādhyamṛdudāruṇabhedena// </p>
          <p id="CS.2.1.12-5"><a name="CS.2.1.12-5"><!--anchor--></a>&amp;samavetānāṃ punardoṣāṇāmaṃśāṃśabalavikalpo
            vikalpo+asminnarthe// </p>
          
          <p id="CS.2.1.12"><a name="CS.2.1.12"><!--anchor--></a>balakālaviśeṣaḥ punarvyādhīnāmṛtvahorātrāhārakālavidhiviniyato
            bhavati// </p>
          <p id="CS.2.1.13"><a name="CS.2.1.13"><!--anchor--></a>tasmādvyādhīn
            bhiṣaganupahatasattvabuddhirhetvādibhirbhāvairyathāvadanubuddhyeta// </p>
          <p id="CS.2.1.14"><a name="CS.2.1.14"><!--anchor--></a>ityarthasaṃgraho nidānasthānasyoddiṣṭo bhavati/ </p>
          <p><a name="idp3687648"><!--anchor--></a>taṃ vistareṇopadiśanto bhūyastaramato+anuvyākhyāsyāmaḥ// </p>
          <p id="CS.2.1.15"><a name="CS.2.1.15"><!--anchor--></a>tatra prathamata eva tāvadādyāṃllobhābhidrohakopaprabhavānaṣṭau
            vyādhīnnidānapūrveṇa krameṇa vyākhyāsyāmaḥ, tathā sūtrasaṃgrahamātraṃ cikitsāyāḥ/ </p>
          <p><a name="idp3689392"><!--anchor--></a>&amp;cikitsiteṣu cottarakālaṃ &amp;yathopacitavikārānanuvyākhyāsyāmaḥ// </p>
          <p id="CS.2.1.16"><a name="CS.2.1.16"><!--anchor--></a>iha khalu jvara evādau vikārāṇāmupadiśyate,
            tatprathamatvācchārīrāṇām// </p>
          <p id="CS.2.1.17"><a name="CS.2.1.17"><!--anchor--></a>atha khalvaṣṭābhyaḥ kāraṇebhyo jvaraḥ saṃjāyate manuṣyāṇāṃ;
            tadyathā---vātāt, pittāt, kaphāt, vātapittābhyāṃ, vātakaphābhyāṃ, pittakaphabhyāṃ,
            vātapittakaphabhyaḥ, āgantoraṣṭamāt kāraṇāt// </p>
          <p id="CS.2.1.18"><a name="CS.2.1.18"><!--anchor--></a>tasya &amp;nidānapūrvarūpaliṅgopaśayaviśeṣānanuvyākhyāsyāmaḥ// </p>
          <p id="CS.2.1.19"><a name="CS.2.1.19"><!--anchor--></a>
            rūkṣalaghuśītavamanavirecanāsthāpanaśirovirecanātiyogavyāyāmavegasaṃdhāraṇānaśanābhighātavyavāyodvegaśokaśoṇitātiṣekajāgaraṇaviṣamaśarīranyāsebhyo+atisevitebhyo
            vāyuḥ prakopamāpadyate// </p>
          <p id="CS.2.1.20"><a name="CS.2.1.20"><!--anchor--></a>sa yadā prakupitaḥ &amp;praviśyāmāśayamūṣmaṇā saha
            miśrībhūyādyamāhārapariṇāmadhātuṃ rasanāmānamanvavetya rasasvedavāhāni srotāṃsi
            pidhāyāgnimupahatya paktisthānādūṣmāṇaṃ bahirnirasya kevalaṃ śarīramanuprapadyate, tadā
            jvaramabhinirvartayati// </p>
          <p id="CS.2.1.21"><a name="CS.2.1.21"><!--anchor--></a>tasyemāni liṅgāni bhavanti; tadyathā---viṣamārambhavisargitvam,
            ūṣmaṇo vaiṣamyaṃ, tīvratanubhāvānavasthānāni jvarasya, jaraṇānte divasānte niśānte
            gharmānte vā jvarasyābhyāgamanamabhivṛddhirvā, viśeṣeṇa paraṣāruṇavarṇatvaṃ
            nakhanayanavadanamūtrapurīṣatvacāmatyarthaṃ kḷptībhāvaśca; anekavidhopamāścalācalāśca
            vedanāsteṣāṃ teṣāmaṅgāvayavānāṃ; tadyathā---pādayoḥ suptatā, piṇḍikayorudveṣṭanaṃ,
            jānunoḥ kevalānāṃ ca sandhīnāṃ viśleṣaṇam, ūrvoḥ sādaḥ,
            kaṭīpārśvapṛṣṭhaskandhabāhvaṃsorasāṃ ca
            bhagnarugṇamṛditam&amp;athitacaṭitāvapāṭitāvanunnatvamiva, hanvoścāprasiddhiḥ, svanaśca
            karṇayoḥ, śaṅkhayornistodaḥ, kaṣāyāsyatā āsyavairasyaṃ vā, mukhatālukaṇṭhaśoṣaḥ, pipāsā,
            hṛdayagrahaḥ, śuṣkacchardiḥ, śuṣkakāsaḥ, kṣavathūdnāravinigrahaḥ, annarasakhedaḥ,
            prasekārocakāvipākāḥ,
            viṣādajṛmbhāvināmavepathuśramabhramapralāpaprajāgararomaharṣadantaharṣāḥ,
            uṣṇābhiprāyatā, nidānoktānāmanupaśayo viparītopaśayaśceti &amp;vātajvarasya liṅgāni
            bhavanti// </p>
          <p id="CS.2.1.22"><a name="CS.2.1.22"><!--anchor--></a> uṣṇāmlalavaṇakṣārakaṭukājīrṇabhojanebhyo+atisevitebhyastathā
            tīkṣṇātapāgnisaṃtāpaśramakrodhaviṣamāhārebhyaśca pittaṃ prakopamāpadyate// </p>
          <p id="CS.2.1.23"><a name="CS.2.1.23"><!--anchor--></a>tadyadā
            &amp;prakupitamāmāśayādūṣmāṇamupasṛjyādyamāhārapariṇāmadhātuṃ rasanāmānamanvavetya
            rasasvedavahāni srotāṃsi pidhāya dravatvādagnimupahatya paktisthānādūṣmāṇaṃ
            &amp;bahirnirasya prapīḍayat kevalaṃ śarīramanuprapadyate, tadā jvaramabhinirvartayati// </p>
          <p id="CS.2.1.24"><a name="CS.2.1.24"><!--anchor--></a>tasyemāni liṅgāni bhavanti; tadyathā---yugapadeva kevale śarīre
            jvarasyābhyāgamanamabhivṛddhirvā bhuktasya vidāhakāle madhyandine+ardharātre śaradi vā
            viśeṣeṇa, kaṭukāsyatā, ghrāṇamukhakaṇṭhauṣṭhatālupākaḥ, tṛṣṇā, mado, bhramo, mūrcchā,
            pittacchrdanam, atīsāraḥ, annadveṣaḥ, sadanaṃ, khedaḥ, pralāpaḥ, raktakoṭhābhinirvṛttiḥ
            śarīre, haritahāridratvaṃ nakhanayanavadanamūtrapurīṣatvacām,
            atyarthamūṣmaṇastīvrabhāvaḥ, atimātraṃ dāhaḥ, śītābhiprāyatā, nidānoktānupaśayo
            viparītopaśayaśceti &amp;pittajvaraliṅgāni bhavanti// </p>
          <p id="CS.2.1.25"><a name="CS.2.1.25"><!--anchor--></a>
            snigdhagurumadhurapicchilaśītāmlalavaṇadivāsvapnaharṣāvyāyāmebhyo+atisevitebhyaḥ śleṣmā
            prakopamāpadyate// </p>
          <p id="CS.2.1.26"><a name="CS.2.1.26"><!--anchor--></a>sa yadā prakupitaḥ praviśyāmāśayamūṣmaṇā saha
            miśrībhūyādyamāhārapariṇāmadhātuṃ rasanāmānamanbavetya rasasvedavahāni srotāṃsi
            pidhāyāgnimupahatya paktisthānādūṣmāṇaṃ bahirnirasya prapīḍayan kevalaṃ
            śarīramanuprapadyate, tadā jvaramabhinirvartayati// </p>
          <p id="CS.2.1.27"><a name="CS.2.1.27"><!--anchor--></a>tasyemāni liṅgāni bhavanti; tadyathā---yugapadeva kevale śarīre
            jvarasyābhyāgamanamabhivṛddhirvā bhuktamātre pūrvāhṇe pūrvarātre vasantakāle vā
            viśeṣeṇa, gurugātratvam, anannābhilāṣaḥ, śleṣmaprasekaḥ, mukhamādhuryaṃ, hṛllāsaḥ,
            hṛdayopalepaḥ, stimitatvaṃ, chirdiḥ, mṛdvagnitā, nidrādhikyaṃ, stambhaḥ, tandrā, kāsaḥ,
            śvāsaḥ, pratiśyāyaḥ, śaityaṃ, śvaityaṃ ca nakhanayanavadanamūtrapurīṣatvacām, atyarthaṃ
            ca śītapiḍakā &amp;bhṛśamaṅgebhya uttiṣṭhanti, uṣṇābhiprāyatā, nidānoktānupaśayo
            niparītopaśayaśca; iti (&amp;śleṣmajvaraliṅgāni bhavanti)// </p>
          <p id="CS.2.1.28"><a name="CS.2.1.28"><!--anchor--></a>
            viṣamāśanādanaśanādannaparivartāddatuvyāpatterasātmyagandhopaghrāṇādviṣopahatasya
            codakasyopayogādgarebhyo girīṇāṃ copaśleṣāt
            snehasvedavamanavirecanāsthāpanānuvāsanaśirovirecanānāmayathāvatprayogāt
            mithyāsaṃsarjanādvā strīṇāṃ ca viṣamaprajananāt prajātānāṃ ca mithyopacārād yathoktānāṃ
            ca hetūnāṃ miśrībhavādyathānidānaṃ dvandvānāmanyatamaḥ sarve vā trayo doṣā yugapat
            prakopamāpadyante, te prakupitāstayaivānupūrvyā jvaramabhinirvartayanti// </p>
          <p id="CS.2.1.29"><a name="CS.2.1.29"><!--anchor--></a>tatra tathoktānāṃ jvaraliṅgānāṃ
            miśrībhāvaviśeṣadarśanāddvāndvikamanyatamaṃ jvaraṃ sānnipātikaṃ vā vidyāt// </p>
          <p id="CS.2.1.30"><a name="CS.2.1.30"><!--anchor--></a>abhighātābhiṣaṅgābhicārābhiśāpebhya āganturhi vyathāpūrvo+aṣṭamo
            jvaro bhavati/ </p>
          <p><a name="idp3712048"><!--anchor--></a>sa kiṃcitkālamāgantuḥ kevalo bhūtvā paścāddoṣairanubadhyate/ </p>
          <p><a name="idp3712592"><!--anchor--></a>tatrābhighātajo vāyunā duṣṭaśoṇitādhiṣṭhānena, abhiṣaṅgajaḥ punarvātapittābhyām,
            abhicārābhiśāpajau tu sannipātenānubadhyete// </p>
          <p id="CS.2.1.31"><a name="CS.2.1.31"><!--anchor--></a>sa saptavidhājjvarādviśiṣṭaliṅgopakramasamutthānatvādviśiṣṭo
            veditavyaḥ, karmaṇā sādhāraṇena &amp;copacaryate/ </p>
          <p><a name="idp3714416"><!--anchor--></a>ityaṣṭavidhā jvaraprakṛtiruktā// </p>
          <p id="CS.2.1.32"><a name="CS.2.1.32"><!--anchor--></a>jvarastveka eva saṃtāpalakṣaṇaḥ/ </p>
          <p><a name="idp3715856"><!--anchor--></a>tamevābhiprāyaviśeṣāddvividhamācakṣate, nijāgantuviśeṣācca/ </p>
          <p><a name="idp3716400"><!--anchor--></a>tatra nijaṃ dvividhaṃ trividhaṃ caturvidhaṃ saptavidhaṃ cāhurbhiṣajo vātādivikalpāt// </p>
          <p id="CS.2.1.33"><a name="CS.2.1.33"><!--anchor--></a>tasyemāni pūrvarūpāṇi bhavanti; tadyathā---mukhavairasyaṃ,
            gurugātratvam, anannābhilāṣaḥ, cakṣuṣorākulatvam, aśrvāgamanaṃ, nidrādhikyam,
            aratiḥ,jṛmbhā, vināmaḥ, vepathuḥ, śramabhramapralāpajāgaraṇaromaharṣadantaharṣāḥ,
            śabdaśītavātātapasahatvāsahatvam, arocakāvipākau, daurbalyam, aṅgamardaḥ, sadanam,
            alpaprāṇatā, dīrghasūtratā, ālasyam, ucitasya karmaṇo hāniḥ, pratīpatā svakāryeṣu,
            gurūṇāṃ vākyeṣvabhyasūyā, bālebhyaḥ pradveṣaḥ, svadharmeṣvacintā,
            mālyānulepanabhojanaparikleśanaṃ, madhurebhyaśca bhakṣebhyaḥ pradveṣaḥ,
            amlalavaṇakaṭukapriyatā ca, iti jvarasya pūrvarūpāṇi bhavanti prāksaṃtāpāt; api cainaṃ
            saṃtāpārtamanubadhnanti// </p>
          <p id="CS.2.1.34"><a name="CS.2.1.34"><!--anchor--></a>ityetānyekaikaśo jvaraliṅgāni vyākhyātāni bhavanti
            vistarasamāsābhyām// </p>
          <p id="CS.2.1.35"><a name="CS.2.1.35"><!--anchor--></a>jvarastu khalu maheśvarakopaprabhavaḥ, sarvaprāṇabhṛtāṃ prāṇaharo,
            dehendriyamanastāpakaraḥ, &amp;prajñābalavarṇaharṣotsāhahrāsakaraḥ,
            śramaklamamohāhāroparodhasaṃjananaḥ; jvarayati śarīrāṇīti jvaraḥ, nānye vyādhayastathā
            dāruṇā bahūpadravā duścikitsyāśca yathā+ayam/ </p>
          <p><a name="idp3722528"><!--anchor--></a>sa sarvarogādhipatiḥ, nānātiryagyoniṣu ca bahuvidhaiḥ śabdairabhidhīyate/ </p>
          <p><a name="idp3723104"><!--anchor--></a>sarve prāṇabhṛtaḥ sajvarā eva jāyante sajvarā eva mriyante ca; sa mahāmohaḥ,
            tenābhibhūtāḥ prāgdaihikaṃ dehinaḥ karma kiṃcidapi na smaranti, sarvaprāṇabhṛtāṃ ca
            jvara evānte prāṇānādatte// </p>
          <p id="CS.2.1.36"><a name="CS.2.1.36"><!--anchor--></a>tatra pūrvarūpadarśane jvarādau vā hitaṃ laghvaśanamapatarpaṇaṃ vā,
            jvarasyāmāśayasamutthatvāt; tataḥ
            kaṣāyapānābhyaṅgasnehasvedapradehapariṣekānulepanavamanavirecanāsthāpanānuvāsanopaśamananastaḥkarmadhūpadhūmapānāñjanakṣīrabhojanavidhānaṃ
            ca yathāsvaṃ yuktyā prayojyam// </p>
          <p id="CS.2.1.37"><a name="CS.2.1.37"><!--anchor--></a>jīrṇajvareṣu tu sarveṣveva sarpiṣaḥ pānaṃ praśasyate
            yathāsvauṣadhasiddhasya; sarpirhi snehādvātaṃ śamayati, saṃskārāt kaphaṃ, śaityāt
            pittamūṣmāṇaṃ ca; tasmājjīrṇajvareṣu sarveṣveva sarpirhitamudakamivāgnipluṣṭeṣu
            dravyeṣviti// </p>
          <p id="CS.2.1.38"><a name="CS.2.1.38"><!--anchor--></a>bhavanti cātra--- </p>
          <div class="lg">
            <div class="l">yathā prajvalitaṃ veśma pariṣiñcanti vāriṇā/ </div>
            <div class="l">narāḥ śāntimabhipretya tathā jīrṇajvare ghṛtam// </div>
            <div class="l">snehādvātaṃ śamayati, śaityāt pittaṃ niyacchati/ </div>
            <div class="l">ghṛtaṃ tulyaguṇaṃ doṣaṃ saṃskārāttu jayet kapham// </div>
            <div class="l">nānyaḥ snehastathā kaścit saṃskāramanuvartate/ </div>
            <div class="l">yathā sarpirataḥ sarpiḥ sarvasnehottamaṃ matam// </div>
            <div class="l">gadyokto yaḥ punaḥ ślokairarthaḥ samanugīyate/ </div>
            <div class="l">tadvyaktivyavasāyārthaṃ dviruktaṃ tanna garhyate// </div>
          </div>
          <p id="CS.2.1.42"><a name="CS.2.1.42"><!--anchor--></a>tatra ślokāḥ--- </p>
          <div class="lg">
            <div class="l">trividhaṃ nāmaparyāyairhetuṃ pañcavidhaṃ gadam/ </div>
            <div class="l">gadalakṣaṇaparyāyān vyādheḥ pañcavidhaṃ graham// </div>
            <div class="l">jvaramaṣṭavidhaṃ tasya prakṛṣṭāsannakāraṇam/ </div>
            <div class="l">pūrvarūpaṃ ca rūpaṃ ca bheṣajaṃ saṃgraheṇa ca// </div>
            <div class="l">vyājahāra jvarasyāgre nidāne vigatajvaraḥ/ </div>
          </div>
          <p><a name="idp3738464"><!--anchor--></a>bhagavānagneveśāya praṇatāya punarvasuḥ// </p>
          <p><a name="idp3738960"><!--anchor--></a> ityagniveśakṛte tantre carakapratisaṃskṛte nidānasthāne jvaranidānaṃ nāma
            prathamo+adhyāyaḥ//1// </p>
        </div>
        <div class="teidiv1" id="div2_body.1_div1.2_div2.2"><h3><a name="body.1_div1.2_div2.2"></a>2.2. dvitīyo+adhyāyaḥ/</h3>
          
          <p id="CS.2.2.1"><a name="CS.2.2.1"><!--anchor--></a> athāto raktapittanidānaṃ vyākhyāsyāmaḥ </p>
          <p id="CS.2.2.2"><a name="CS.2.2.2"><!--anchor--></a>iti ha smāha bhagavānātreyaḥ// </p>
          <p id="CS.2.2.3"><a name="CS.2.2.3"><!--anchor--></a>pittaṃ yathābhūtaṃ lohitapittamiti saṃjñāṃ labhate, *tad
            vyākhyāsyāmaḥ// </p>
          <p id="CS.2.2.4"><a name="CS.2.2.4"><!--anchor--></a>yadā janturyavakoddālakakoradūṣaprāyāṇyannāni bhuṅkte,
            bhṛśoṣṇatīkṣṇamapi cānyadannajātaṃ niṣpāvamāṣakulatthasūpakṣāropasaṃhitaṃ,
            &amp;dadhidadhimaṇḍodaśvitkaṭvarāmlakāñjikopasekaṃ vā,
            vārāhamāhiṣāvikamātsyagavyapiśitaṃ, piṇyākapiṇḍāluśuṣkaśākopahitaṃ,
            mūlakasarṣapalaśunakarañjaśigrumadhuśigru(&amp;khaḍayūṣa)
            bhūstṛṇasumukhasurasakuṭherakagaṇḍīrakālamālakaparṇāsakṣavakaphaṇijjhakopadaṃśaṃ,
            surāsauvīratuṣodakamaireyamedakamadhūlakaśuktakuvalabadarāmlaprāyānupānaṃ vā,
            piṣṭānnottarabhūyiṣṭham; uṣṇābhitapto vā+atimātramativelaṃ vā++āmaṃ payaḥ pibati, payasā
            samaśnāti &amp;rauhiṇīkaṃ, kāṇakapotaṃ vā sarṣapatailakṣārasiddhaṃ,
            kulatthapiṇyākajāmbavalakucapakvaiḥ śauktikairvā saha kṣīraṃ &amp;pibatyuṣṇābhitaptaḥ;
            tasyaivamācarataḥ pittaṃ prakopamāpadyate, lohitaṃ &amp;ca svapramāṇamativartate/ </p>
          <p><a name="idp3745520"><!--anchor--></a>tasmin pramāṇātivṛtte pittaṃ prakupitaṃ &amp;śarīramanusarpadyadeva
            yakṛtplīhaprabhavāṇāṃ lohitavahānāṃ ca srotasāṃ lohitābhiṣyandagurūṇi mukhānyāsādya
            &amp;pratirundhyāt &amp;tadeva lohitaṃ dūṣayati// </p>
          <p id="CS.2.2.5"><a name="CS.2.2.5"><!--anchor--></a> &amp;saṃsargāllohitapradūṣaṇāllohitagandhavarṇānuvidhānācca pittaṃ
            lohitapittamityācakṣate// </p>
          <p id="CS.2.2.6"><a name="CS.2.2.6"><!--anchor--></a>tasyemāni pūrvarūpāṇi bhavanti; tadyathā---anannābhilāṣaḥ, bhuktasya
            vidāhaḥ, śuktāmlagandharasa udgāraḥ, charderabhīkṣṇamāgamanaṃ, charditasya bībhatsatā,
            svarabhedo, gātrāṇāṃ sadanaṃ, paridāhaḥ, mukhāddhūmāgama iva,
            lohalohitamatsyāmagandhitvamiva cāsyasya,
            raktaharitahāridratvamaṅgāvayavaśakṛnmūtrasvedalālāsiṅgāṇakāsyakarṇamala-&amp;piḍakolikāpiḍakānām,
            aṅgavedanā, lohitanīlapītaśyāvānāmarciṣmatāṃ ca rūpāṇāṃ svapne darśanamabhīkṣṇamiti
            (&amp;lohitapittapūrvarūpāṇi bhavanti)// </p>
          <p id="CS.2.2.7"><a name="CS.2.2.7"><!--anchor--></a>upadravāstu khalu
            daurbalyārocakāvipākaśvāsakāsajvarātīsāraśophaśoṣapāṇḍurogāḥ svarabhedaśca// </p>
          <p id="CS.2.2.8"><a name="CS.2.2.8"><!--anchor--></a>mārgau punarasya dvau ūrdhvaṃ, cādhaśca/ </p>
          <p><a name="idp3751744"><!--anchor--></a>tadbahuśleṣmaṇi śarīre śleṣmasaṃsargādūrdhvaṃ pratipadyamānaṃ karṇanāsikānetrāsyebhyaḥ
            pracyavate, bahuvāte tu śarīre vātasaṃsargādadhaḥ pratipadyamānaṃ mūtrapurīṣamārgābhyāṃ
            pracyavate, bahuśleṣmavāte tu śarīre śleṣmavātasaṃsargāddvāvapi mārgau pratipadyate, tau
            mārgau pratipadyamānaṃ sarvebhya eva yathoktebhyaḥ khebhyaḥ pracyavate śarīrasya// </p>
          <p id="CS.2.2.9"><a name="CS.2.2.9"><!--anchor--></a>tatra yadūrdhvabhāgaṃ tat sādhyaṃ,
            virecanopakramaṇīyatvādbahvauṣadhatvācca; yadadhobhāgaṃ tadyathāpyaṃ,
            vamanopakramaṇīyatvādalpauṣadhatvācca; yadubhayabhāgaṃ tadasādhyaṃ,
            vamanavirecanāyogitvādanauṣadhatvācceti// </p>
          <p id="CS.2.2.10"><a name="CS.2.2.10"><!--anchor--></a>raktapittaprakopastu khalu purā dakṣayajñoddhvaṃse
            &amp;rudrakopāmarṣāgninā prāṇināṃ parigataśarīrapraṇānāmabhavajjvaramanu// </p>
          <p id="CS.2.2.11"><a name="CS.2.2.11"><!--anchor--></a>tasyāśukāriṇo dāvāgnerivāpatitasyātyayikasyāśu praśāntyai
            prayatitavyaṃ mātrāṃ deśaṃ kālaṃ cābhisamīkṣya saṃtarpaṇenāpatarpaṇena vā
            mṛdumadhuraśiśiratiktakaṣāyairabhyavahāryaiḥ
            pradehapariṣekāvagāhasaṃsparśanairvamanādyairvā tatrāvahiteneti// </p>
          <p id="CS.2.2.12"><a name="CS.2.2.12"><!--anchor--></a>bhavanti cātra---</p>
          <div class="lg">
            <div class="l"> sādhyaṃ lohitapittaṃ tadyadūrdhvaṃ pratipadyate/ </div>
            <div class="l">virecanasya yogitvādbahutvādbheṣajasya ca// </div>
            <div class="l">virecanaṃ tu pittasya jayārthe paramauṣadham/ </div>
            <div class="l">yaśca &amp;tatrānvayaḥ śleṣmā tasya cānadhamaṃ smṛtam// </div>
            <div class="l">bhavedyogāvahaṃ tatra &amp;madhuraṃ caiva bheṣajam/ </div>
            <div class="l">tasmāt sādhyaṃ mataṃ raktaṃ yadūrdhvaṃ pratipadyate// </div>
            <div class="l">raktaṃ tu yadadhobhāgaṃ tadyāpyamiti niścitam/ </div>
            <div class="l">vamanasyālpayogitvādalpatvādbheṣajasya ca// </div>
            <div class="l">vamanaṃ hi na pittasya &amp;haraṇe śreṣṭhamucyate/ </div>
            <div class="l">yaśca &amp;tatrānvayo vāyustacchāntau cāvaraṃ smṛtam// </div>
            <div class="l">&amp;taccāyogāvahaṃ tatra kaṣāyaṃ tiktakāni ca/ </div>
            <div class="l">tasmādyāpyaṃ samākhyātaṃ &amp;yaduktamanulomagam// </div>
            <div class="l">raktapittaṃ tu yanmārgau dvāvapi pratipadyate/ </div>
            <div class="l">asādhyamiti tajjñeyaṃ pūrvoktādeva kāraṇāt// </div>
            <div class="l">nahi saṃśodhanaṃ kiṃcidastyasya pratimārgagam/ </div>
            <div class="l">pratimārgaṃ ca haraṇaṃ raktapitte vidhīyate// </div>
            <div class="l">evamevopaśamanaṃ sarvaśo nāsya vidyate/ </div>
            <div class="l">saṃsṛṣṭeṣu ca doṣeṣu sarvajicchamanaṃ &amp;matam// </div>
            <div class="l">ityuktaṃ trividhodarkaṃ raktaṃ mārgaviśeṣataḥ/ </div>
            <div class="l">ebhyastu khalu hetubhyaḥ kiṃcitsādhyaṃ na sidhyati// </div>
            <div class="l">preṣyopakaraṇābhāvāaddaurātmyādvaidyadoṣataḥ/ </div>
            <div class="l">akarmataśca sādhyatvaṃ kaścidrogo+ativartate// </div>
            <div class="l">tatrāsādhyatvamekaṃ syāt sādhyayāpyaparikramāt/ </div>
            <div class="l">raktapittasya vijñānamidaṃ tasyopadiśyate// </div>
            <div class="l">yat kṛṣṇamathavā nīlaṃ yadvā śakradhanuṣprabham/ </div>
            <div class="l">raktapittamasādhyaṃ tadvāsaso rañjanaṃ ca yat// </div>
            <div class="l">bhṛśaṃ pūtyatimātraṃ ca sarvopadravavacca yat/ </div>
            <div class="l">balamāṃsakṣaye yacca tacca raktamasiddhimat// </div>
            <div class="l">yena copahato raktaṃ raktapittena mānavaḥ/ </div>
            <div class="l">paśyeddṛśyaṃ viyaccāpi taccāsādhyaṃ na saṃśayaḥ// </div>
            <div class="l">tatrāsādhyaṃ parityājyaṃ, yāpyaṃ yatnena yāpayet/ </div>
            <div class="l">sādhyaṃ cāvahitaḥ siddhairbheṣajaiḥ sādhayedbhiṣak// </div>
          </div>
          <p id="CS.2.2.28"><a name="CS.2.2.28"><!--anchor--></a>tatra ślokau--- </p>
          <div class="lg">
            <div class="l">kāraṇaṃ nāmanirvṛttiṃ pūrvarūpāṇyupadravān/ </div>
            <div class="l">mārgau doṣānubandhaṃ ca sādhyatvaṃ na ca hetumat// </div>
            <div class="l">nidāne raktapittasya vyājahāra punarvasuḥ/ </div>
            <div class="l">vītamoharajodoṣalobhamānamadaspṛhaḥ// </div>
          </div>
          <p><a name="idp3785152"><!--anchor--></a> ityagniveśakṛte tantre carakapratisaṃskṛte nidānasthāne raktapittanidānaṃ nāma
            dvitīyo+adhyāyaḥ//2// </p>
        </div>
        <div class="teidiv1" id="div2_body.1_div1.2_div2.3"><h3><a name="body.1_div1.2_div2.3"></a>2.3.  tṛtīyo+adhyāyaḥ/</h3>
          
          <p id="CS.2.3.1"><a name="CS.2.3.1"><!--anchor--></a>athāto gulmanidānaṃ vyākhyāsyāmaḥ// </p>
          <p id="CS.2.3.2"><a name="CS.2.3.2"><!--anchor--></a>iti ha smāha bhagavānātreyaḥ// </p>
          <p id="CS.2.3.3"><a name="CS.2.3.3"><!--anchor--></a>iha khalu pañca gulmā bhavanti; tadyathā---vātagulmaḥ, pittagulmaḥ,
            śleṣmagulmo, nicayagulmaḥ, śoṇitagulma iti// </p>
          <p id="CS.2.3.4"><a name="CS.2.3.4"><!--anchor--></a>evaṃvādinaṃ bhagavantamātreyamagniveśa uvāca---kathamiha bhagavan
            pañcānāṃ gulmānāṃ viśeṣamabhijānīmahe; nahyaviśeṣavidrogāṇāmauṣadhavidapi bhiṣak
            praśamanasamartho bhavatīti// </p>
          <p id="CS.2.3.5"><a name="CS.2.3.5"><!--anchor--></a>tamuvāca
            bhagavānātreyaḥ---samutthānapūrvarūpaliṅgavedanopaśayaviśeṣebhyo viśeṣavijñānaṃ gulmānāṃ
            bhavatyanyeṣāṃ ca rogāṇāmagniveśa! tattu &amp;khalu gulmeṣūcyamānaṃ nibodha// </p>
          <p id="CS.2.3.6"><a name="CS.2.3.6"><!--anchor--></a>yadā puruṣo vātalo viśeṣeṇa jvaravamanavirecanātīsārāṇāmanyatamena
            darśanena karśito vātalamāhāramāharati, śītaṃ vā &amp;viśeṣeṇātimātram, asnehapūrve vā
            vamanavirecane pibati, anudīrṇāṃ vā chardimudīrayati, udīrṇan
            vātamūtrapurīṣavegānniruṇaddhi, atyaśito vā pibati navodakamatimātram, atisaṃkṣobhiṇā vā
            yānena yāti, ativyavāyavyāyāmamadyaśokarucirvā, abhighātamṛcchati vā,
            &amp;viṣamasanaśayanasthānacaṅkramaṇasevī vā bhavati, anyadvā kiṃcidevaṃvidhaṃ
            viṣamamatimātraṃ vyāyāmajātamārabhate, &amp;tasyāpacārādvātaḥ prakopamāpadyate// </p>
          <p id="CS.2.3.7"><a name="CS.2.3.7"><!--anchor--></a>sa prakupito vāyurmahāsroto+anupraviśya raukṣyāt
            &amp;kaṭhinībhūtamāplutya piṇḍito+avasthānaṃ karoti hṛdi bastau pārśvayornābhyāṃ vā; sa
            śūlamupajanayati granthīṃścānekavidhān, piṇḍitaścāvatiṣṭhate, sa piṇḍitatvād 'gulma'
            ityabhidhīyate; sa &amp;muhurādhamati, muhuralpatvamāpadyate; aviyatavupulāṇuvedanaśca
            bhavati calatvādvāyoḥ, muhuḥ pipīlikāsaṃpracāra ivāṅgeṣu,
            todabhedasphuraṇāyāmasaṅkocasuptiharṣapralayodayabahulaḥ; tadāturaḥ sūcyeva śaṅkuneva
            cābhisaṃviddhamātmānaṃ manyate, api ca divasānte &amp;jvaryate, śuṣyati cāsyāsyam,
            ucchvāsaścoparudhyate, hṛṣyanti cāsya romāṇi vedanāyāḥ prādurbhāve;
            plīhāṭopāntrakūjanāvipākodāvartāṅgamardamanyāśiraḥśaṅkhaśūlabradhnarogāścainamupadravanti;
            kṛṣṇāruṇaparuṣatvaṅnakhanayanavadanamūtrapurīṣaśca bhavati, nidānoktāni cāsya
            nopaśerate, viparītāni copaśerata iti vātagulmaḥ//CS.2.3.8/ taireva tu karśanaiḥ
            karśitasyāmlalavaṇakaṭukakṣāroṣṇatīkṣṇaśuktavyāpannamadyaharitakaphalāmlānāṃ vidāhināṃ
            ca śākadhānyamāṃsādīnāmupayogādajīrṇādhyaśanādraukṣyānugate cāmāśaye
            &amp;vamanamativelaṃ saṃdhāraṇaṃ vātātapau cātisevamānasya pittaṃ saha mārutena
            prakopamāpadyate// </p>
          <p id="CS.2.3.9"><a name="CS.2.3.9"><!--anchor--></a>tat prakupitaṃ māruta āmāśayaikadeśe &amp;saṃvartya tāneva
            vedanāprakārānupajanayati, ya uktā vātagulme; pittaṃ tvenaṃ vidahati kukṣau hṛdyurasi
            kaṇṭhe ca; sa vidahyamānaḥ sadhūmamivodgāramudgiratyamlānvitaṃ, gulmāvakāśaścāsya
            dahyate dūyate &amp;dhūpyate ūṣmāyate svidyati klidyati &amp;śithila iva
            sparśāsaho+&amp;alparomāñcaśca bhavati;
            jvarabhramadavathupipāsāgalatālumukhaśoṣapramohaviḍbhedāścainamupadravanti;
            haritahāridratvaṅnakhanayanavadanamūtrapurīṣaśca bhavati; nidānoktāni cāsya nopaśerate,
            viparītānyupaśerata iti pittagulmaḥ// </p>
          <p id="CS.2.3.10"><a name="CS.2.3.10"><!--anchor--></a>taireva tu karśanaiḥ
            karśitasyātyaśanādatisnigdhagurumadhuraśītāśanāt
            &amp;piṣṭekṣukṣīratilamāṣaguḍavikṛtisevanānmandakamadyātipānāddharitakātipraṇanayādānūpaudakagrāmyamāṃsātibhakṣaṇāt
            &amp;saṃdhāraṇādabubhukṣasya cātipragāḍhamudapānāt saṃkṣobhaṇādvā śarīrasya śleṣmā saha
            mārutena prakopamāpadyate// </p>
          <p id="CS.2.3.11"><a name="CS.2.3.11"><!--anchor--></a>taṃ prakupitaṃ māruta āmāśayaikadeśe &amp;saṃvartya tāneva
            vedanāprakārānupajanayati ya uktā vātagulme; śleṣmā tvasya
            śītajvararocakāvipākāṅgamardaharṣahṛdrogacchardinidrālasyastaimityagauravaśirobhitāpānupajanayati,
            api ca gulmasya sthairyagauravakāṭhinyāvagāḍhasuptatāḥ, tathā kāsaśvāsapratiśyāyān
            rājayakṣmāṇaṃ cātipravṛddhaḥ, śvaityaṃ tvaṅnakhanayanavadanamūtrapurīṣeṣūpajanayati,
            nidānoktāni cāsya nopaśerate, viparītāni copaśerata iti śleṣmagulmaḥ// </p>
          <p id="CS.2.3.12"><a name="CS.2.3.12"><!--anchor--></a>triḍoṣadetuliṅgasannipāte tu sānnipātikaṃ gulmamupadiśanti kuśalāḥ/ </p>
          <p><a name="idp3802944"><!--anchor--></a>sa &amp;vipratiṣiddhopakramatvādasādhyo nicayagulmaḥ// </p>
          <p id="CS.2.3.13"><a name="CS.2.3.13"><!--anchor--></a>śoṇitagulmastu khalu striyā eva bhavati na puruṣasya,
            garbhakoṣṭhārtavāgamanavaiśeṣyāt/ </p>
          <p><a name="idp3804432"><!--anchor--></a>pāratantryādavaiśāradyāt satatamupacārānurodhādvā vegānudīrṇānuparundhatyā āmagarbhe
            vā+apyacirapatite+athavā+apyaciraprajātāyā ṛtau vā vātaprakopaṇānyāsevamānāyāḥ kṣipraṃ
            vātaḥ prakopamāpadyate// </p>
          <p id="CS.2.3.14"><a name="CS.2.3.14"><!--anchor--></a>sa prakupito yonimukhamanupraviśyārtavamuparuṇaddhi, māsi māsi
            tadārtavamuparudhyamānaṃ kukṣimabhivardhayati/ </p>
          <p><a name="idp3806400"><!--anchor--></a>tasyāḥ śūlakāsātīsāracchardyarocakāvipākāṅgamardanidrālasyastaimityakaphaprasekāḥ
            samupajāyante, stanayośca stanyam, auṣṭhayoḥ stanamaṇḍalayośca kārṣṇyam, atyarthaṃ
            glāniścakṣuṣoḥ, mūrccha, hṛllāsaḥ, dohadaḥ, śvayathuśca pādayoḥ, īṣaccodgamo romarājyāḥ,
            yonyāścāṭālatvam, api ca yonyā daurgandhyamāsrāvaścopajāyate, kevalaścāsyā gulmaḥ
            piṇḍita eva spandate, tāmagarbhāṃ garbhiṇīmityāgurmūḍhāḥ// </p>
          <p id="CS.2.3.15"><a name="CS.2.3.15"><!--anchor--></a>eṣāṃ tu khalu pañcānāṃ gulmānāṃ prāgabhinievṛtterimāni pūrvarūpāṇi
            bhavanti; tadyathā---anannābhilaṣaṇam, arocakāvipākau, agnivaiṣamyaṃ, vidāho bhuktasya,
            pākakāle cāyuktyā chardyudgārau, vātamūtrapurīṣavegānāṃ cāprādurbhāvaḥ, prādurbhūtānāṃ
            cāpravṛttirīṣadāgamanaṃ vā, vātaśūlāṭopāntrakūjanāpariharṣaṇātivṛttapurīṣatāḥ,
            abubhukṣā, daurbalyaṃ, sauhityasya cāsahatvamiti// </p>
          <p id="CS.2.3.16"><a name="CS.2.3.16"><!--anchor--></a>sarveṣvapi khalveteṣu gulmeṣu na kaścidvātādṛte saṃbhavati gulmaḥ/ </p>
          <p><a name="idp3809872"><!--anchor--></a>teṣāṃ sānnipātikamasādhyaṃ jñātvā naivopakrameta, ekadoṣaje tu yathāsvamārambhaṃ
            praṇayet, saṃsṛṣṭāṃstu sādhāraṇena karmaṇopacaret/ </p>
          <p><a name="idp3810640"><!--anchor--></a>yaccānyadapyaviruddhaṃ manyeta tadapyavacārayedvibhajya gurulāghavamupadravāṇāṃ,
            gurūnupadravāṃstvaramāṇaścikitsejjaghanyamitarān/ </p>
          <p><a name="idp3811360"><!--anchor--></a>tvaramāṇastu viśeṣamanupalabhamāno gulmeṣvātyayike karmaṇi vātacikitsitaṃ praṇayet,
            snehasvedau vātaharau snehopasaṃhitaṃ ca mṛdu virecanaṃ bastīṃśca; amlalavaṇamadhurāṃśca
            rasān yuktyā+avacārayet/ </p>
          <p><a name="idp3812288"><!--anchor--></a>mārute hyupaśānte svalpenāpi prayatnena śakyo+anyo+api doṣo niyantuṃ gulmeṣviti// </p>
          <p id="CS.2.3.17"><a name="CS.2.3.17"><!--anchor--></a>bhavati cātra--- </p>
          <div class="lg">
            <div class="l">gulmināmanilaśāntirupāyaiḥ sarvaśo bidhivadācaritavyā/ </div>
            <div class="l">mārute gyavajite+anyamudīrṇaṃ doṣamalpamapi karma nihanyāt// </div>
          </div>
          <p id="CS.2.3.18"><a name="CS.2.3.18"><!--anchor--></a>tatra ślokaḥ--- </p>
          <div class="lg">
            <div class="l">saṃkhyā nimittaṃ rūpāṇi pūrvarūpamathāpi ca/ </div>
            <div class="l">diṣṭaṃ nidāne gulmānāmekadeśaśca karmaṇām// </div>
          </div>
          <p><a name="idp3817472"><!--anchor--></a> ityagniveśakṛte tantre carakapratisaṃskṛte nidānasthāne gulmanidānaṃ nāma
            tṛtīyo+adhyāyaḥ//3// </p>
        </div>
        <div class="teidiv1" id="div2_body.1_div1.2_div2.4"><h3><a name="body.1_div1.2_div2.4"></a>2.4.  caturtho+adhyāyaḥ/</h3>
          
          <p id="CS.2.4.1"><a name="CS.2.4.1"><!--anchor--></a>athātaḥ pramehanidānaṃ vyākhyāsyāmaḥ// </p>
          <p id="CS.2.4.2"><a name="CS.2.4.2"><!--anchor--></a>iti ha smāha bhagavānātreyaḥ// </p>
          <p id="CS.2.4.3"><a name="CS.2.4.3"><!--anchor--></a>tridoṣakopanimittā viṃśatiḥ pramehā bhavanti
            vikārāścāpare+aparisaṃkhyeyāḥ/ </p>
          <p><a name="idp3821776"><!--anchor--></a>tatra yathā tridoṣaprakopaḥ pramehānabhinirvartayati tathā+anuvyākhyāsyāmaḥ// </p>
          <p id="CS.2.4.4"><a name="CS.2.4.4"><!--anchor--></a>iha khalu nidānadoṣadūṣyaviśeṣebhyo
            vikāravighātabhāvābhāvaprativiśeṣā bhavanti/ </p>
          <p><a name="idp3823392"><!--anchor--></a>yadā hyete trayo nidānādiviśeṣāḥ parasparaṃ &amp;nānubadhnantyathavā
            kālaprakarṣādabalīyāṃso+athavā+anubadhnanti na tadā vikārābhinirvṛttiḥ,
            cirādvā+apyabhinirvartante, tanavo vā bhavantyayathoktasarvaliṅgā vā; viparyaye
            viparītāḥ; iti sarvavikāravighātabhāvābhāvaprativiśeṣābhinirvṛttiheturbhavatyuktaḥ// </p>
          <p id="CS.2.4.5"><a name="CS.2.4.5"><!--anchor--></a>tatreme trayo nidānādiviśeṣāḥ śleṣmanimittānāṃ
            pramehāṇāmāśvabhinirvṛttikarā bhavanti;
            tadyathā---hāyanakayavakacīnakoddālakanaiṣadhetkaṭamukundakamahāvrīhipramodakasugandhakānāṃ
            navānāmativelamatipramāṇena copayogaḥ, tathā sarpiṣmatāṃ navahareśumāṣasūpyānāṃ,
            grāmyānūpaudakānāṃ ca māṃsānāṃ, śākatilapalalapiṣṭānnapāyasakṛśarāvilepīkṣuvikārāṇāṃ,
            kṣīranavamadyamandakadadhidravamadhurataruṇaprāyāṇāṃ copayogaḥ, mṛjāvyāyāmavarjanaṃ,
            svapnaśayanāsanaprasaṅgaḥ, yaśca kaścidvidhiranyo+api śleṣmamedomūtrasaṃjananaḥ, sa
            sarvo nidānaviśeṣaḥ// </p>
          <p id="CS.2.4.6"><a name="CS.2.4.6"><!--anchor--></a>bahudravaḥ śleṣmā doṣaviśeṣaḥ// </p>
          <p id="CS.2.4.7"><a name="CS.2.4.7"><!--anchor--></a>&amp;bahvabaddhaṃ medo māṃsaṃ śarīrajakledaḥ śukraṃ śoṇitaṃ vasā
            majjā lasīkā rasaścaujaḥsaṃkhyāta iti dūṣyaviśeṣāḥ// </p>
          <p id="CS.2.4.8"><a name="CS.2.4.8"><!--anchor--></a>trayāṇāmeṣāṃ nidānādiviśeṣāṇāṃ sannipāte kṣipraṃ śleṣmā
            prakopamāpadyate, prāgatibhūyastvāt; sa prakupitaḥ kṣiprameva śarīre visṛptiṃ labhate,
            śarīraśaithilyāt; sa visarpañ śarīre medasaivādito miśrībhāvaṃ gacchati, medasaścaiva
            bahvabaddhatvānmedasaśca guṇaiḥ samānaguṇabhūyiṣṭhatvāt; sa medasā miśrībhavan
            dūṣayatyenat, vikṛtatvāt; sa vikṛto duṣṭena medasopahitaḥ śarīrakledamāṃsābhyāṃ
            saṃsargaṃ gacchati, kledamāṃsayoratipramāṇābhivṛddhatvāt; sa māṃse māṃsapradoṣāt
            pūtimāṃsapiḍakāḥ śarāvikākacchapikādyāḥ saṃjanayati, aprakṛtibhūtatvāt; śarīrakledaṃ
            punardūṣayan mūtratvena pariṇamayati, mūtravahānāṃ ca srotasāṃ
            &amp;vaṅkṣaṇabastiprabhavāṇāṃ medaḥkledopahitāni gurūṇi mukhānyāsādya pratirudhyate;
            tataḥ pramehāṃsteṣāṃ sthairyamasādhyatāṃ vā janayati, prakṛtivikṛtibhūtatvāt// </p>
          <p id="CS.2.4.9"><a name="CS.2.4.9"><!--anchor--></a>śarīrakledastu śleṣmamedomiśraḥ praviśan mūtrāśayaṃ
            mūtratvamāpadyamānaḥ ślaiṣmikairebhirdaśabhirguṇairupasṛjyate vaiṣamyayuktaiḥ;
            tadyathā---śvetaśītamūrtapicchilācchasnigdhagurumadhurasāndraprasādamandaiḥ, tatra yena
            guṇenaikenānekena vā &amp;bhūyastaramupasṛjyate tatsamākhyaṃ gauṇaṃ nāmaviśeṣaṃ
            prāpnoti// </p>
          <p id="CS.2.4.10"><a name="CS.2.4.10"><!--anchor--></a>te tu khalvime daśa pramehā nāmaviśeṣeṇa bhavanti;
            tadyathā---udakamehaśca, ikṣuvālikārasamehaśca, sāndramehaśca, sāndraprasādamehaśca,
            śuklamehaśca, śukramehaśca, śītamehaśca, sikatāmehaśca, śanairmehaśca, ālālamehaśceti// </p>
          <p id="CS.2.4.11"><a name="CS.2.4.11"><!--anchor--></a>te daśa pramehāḥ sādhyāḥ; samānaguṇamehaḥsthānakatvāt, kaphasya
            prādhānyāt, samakriyatvācca// </p>
          <p id="CS.2.4.12"><a name="CS.2.4.12"><!--anchor--></a>tatra ślokāḥ śleṣmapramehaviśeṣavijñānārthā bhavanti---// </p>
          <div class="lg">
            <div class="l">acchaṃ bahu sitaṃ śītaṃ nirgandhamudakopamam/ </div>
            <div class="l">śleṣmakopānnaro mūtramudamehī pramehati// </div>
            <div class="l">atyarthamadhuraṃ śītamīṣatpicchilamāvilam/ </div>
            <div class="l">kāṇḍekṣurasasaṅkāśaṃ śleṣmakopāt pramehati// </div>
            <div class="l">yasya paryuṣitaṃ mūtraṃ sāndrībhavati bhājane/ </div>
            <div class="l">puruṣaṃ kaphakopena tamāhuḥ sāndramehinam// </div>
            <div class="l">yasya saṃhanyate mūtraṃ kiṃcit kiṃcit prasīdati/ </div>
            <div class="l">sāndraprasādamehīti tamāhuḥ śleṣmakopataḥ// </div>
            <div class="l">śuklaṃ piṣṭanibhaṃ mūtramabhīkṣṇaṃ yaḥ pramehati/ </div>
            <div class="l">puruṣaṃ kaphakopena tamāhuḥ śuklamehinam// </div>
            <div class="l">śukrābhaṃ śukramiśraṃ vā mururmehati yo naraḥ/ </div>
            <div class="l">śukramehinamāhustaṃ puruṣaṃ śleṣmakopataḥ// </div>
            <div class="l">atyarthamadhuraṃ śītaṃ mūtraṃ mehati yo bhṛśam/ </div>
            <div class="l">śītamehinamāhustaṃ puruṣaṃ śleṣmakopataḥ// </div>
            <div class="l">mūrtānmūtragatān doṣānaṇūnamehati yo naraḥ/ </div>
            <div class="l">sikatāmehinaṃ vidyāttaṃ naraṃ śleṣmakopataḥ// </div>
            <div class="l">mandaṃ mandamavegaṃ tu kṛcchraṃ yo mūtrayecchanaiḥ/ </div>
            <div class="l">śanairmehinamāhustaṃ puruṣaṃ śleṣmakopataḥ// </div>
            <div class="l">tantubaddhamivālālaṃ picchilaṃ yaḥ pramehati/ </div>
            <div class="l">ālālamehinaṃ vidyāttaṃ naraṃ śleṣmakopataḥ// </div>
          </div>
          <p id="CS.2.4.23"><a name="CS.2.4.23"><!--anchor--></a>ityete daśa pramehāḥ śleṣmaprakopanimittā vyākhyātā bhavanti// </p>
          <p id="CS.2.4.24"><a name="CS.2.4.24"><!--anchor--></a>
            uṣṇāmlalavaṇakṣārakaṭukājīrṇabhojanopasevinastathā+atitīkṣṇātapāgnisaṃtāpaśramakrodhaviṣamāhāropasevinaśca
            tathāvidhaśarīrasyaiva &amp;kṣipraṃ pittaṃ prakopamāpadyate, tattu prakupitaṃ
            tayaivānupūrvyā pramehānimān ṣaṭ kṣiprataramabhinirvartayati// </p>
          <p id="CS.2.4.25"><a name="CS.2.4.25"><!--anchor--></a>teṣāmapi tu khalu pittaguṇaviśeṣeṇaiva nāmaviśeṣā bhavanti;
            tadyathā---kṣāramehaśca, kālamehaśca, nīlamehaśca, lohitamehaśca, māñjiṣṭhamehaśca,
            hāridramehaśceti// </p>
          <p id="CS.2.4.26"><a name="CS.2.4.26"><!--anchor--></a>te ṣaḍbhireva kṣārāmlalavaṇakaṭukavisroṣṇaiḥ pittaguṇaiḥ
            pūrvavadyuktā bhavanti// </p>
          <p id="CS.2.4.27"><a name="CS.2.4.27"><!--anchor--></a>sarva eva te yāpyāḥ,
            saṃsṛṣṭadoṣamedaḥsthānatvādviruddhopakramatvācceti// </p>
          <p id="CS.2.4.28"><a name="CS.2.4.28"><!--anchor--></a>tatra ślokāḥ pittapramehaviśeṣavijñānārthā bhavanti---// </p>
          <div class="lg">
            <div class="l">gandhavarṇarasasparśairyathā kṣārastathāvidham/ </div>
            <div class="l">pittakopānnaro mūtraṃ kṣāramehī pramehati// </div>
            <div class="l">masīvarṇamajasraṃ yo mūtramuṣṇaṃ pramehati/ </div>
            <div class="l">pittasya parikopeṇa taṃ vidyāt kālamehinam// </div>
            <div class="l">cāṣapakṣanibhaṃ mūtramamlaṃ mehati yo naraḥ/ </div>
            <div class="l">pittasya parikopeṇa taṃ vidyānnīlamehinam// </div>
            <div class="l">visraṃ lavaṇamuṣṇaṃ ca raktaṃ mehati yo naraḥ/ </div>
            <div class="l">pittasya parikopeṇa taṃ vidyādraktamehinam// </div>
            <div class="l">mañjiṣṭhodakasaṃkāśaṃ bhṛśaṃ visraṃ pramehati/ </div>
            <div class="l">pittasya parikopāttaṃ vidyānmāñjiṣṭhamehinam// </div>
            <div class="l">haridrodakasaṅkāśaṃ kaṭukaṃ yaḥ pramehati/ </div>
            <div class="l">pittasya parikopāttaṃ vidyāddhāridramehinam// </div>
          </div>
          <p id="CS.2.4.35"><a name="CS.2.4.35"><!--anchor--></a>ityete ṣaṭ pramehāḥ pittaprakopanimittā vyākhyātā bhavanti// </p>
          <p id="CS.2.4.36"><a name="CS.2.4.36"><!--anchor--></a>
            kaṣāyakaṭutiktarūkṣalaghuśītavyavāyavyāyāmavamanavirecanāsthāpanaśirovirecanātiyogasaṃdhāraṇānaśanābhighātātapodvegaśokaśoṇitātiṣekajāgaraṇaviṣamaśarīranyāsānupasevamānasya
            tathāvidhaśarīrasyaiva kṣipraṃ vātaḥ prakopamāpadyate// </p>
          <p id="CS.2.4.37"><a name="CS.2.4.37"><!--anchor--></a>sa prakupitastathāvidhe śarīre visarpan yadā vasāmādāya mūtravahāni
            srotāṃsi pratipadyate tadā vasāmehamabhinirvartayati; yadā punarmajjānaṃ
            mūtrabastāvākarṣati tadā majjamehamabhinirvartayati; yadā tu lasīkāṃ
            mūtrāśaye+abhivahanmūtramanubandhaṃ cyotayati lasīkātibagutvādvikṣepaṇācca vāyoḥ
            &amp;khalvasyātimūtrapravṛttisaṅgaṃ karoti, tadā sa matta iva gajaḥ kṣaratyajasraṃ
            mūtramavegaṃ, taṃ hastimehinamācakṣate; aujaḥ punarmadhurasvabhāvaṃ, tad yadā
            raukṣyādvāyuḥ kaṣāyatvenābhisaṃsṛjya mūtrāśaye+abhivahati tadā madhumehaṃ karoti// </p>
          <p id="CS.2.4.38"><a name="CS.2.4.38"><!--anchor--></a>imāṃścaturaḥ pramehān vātajānasādhyānācakṣate bhiṣajaḥ,
            mahātyayikatvādviruddhopakramatvācceti// </p>
          <p id="CS.2.4.39"><a name="CS.2.4.39"><!--anchor--></a>teṣāmapi pūrvavadguṇaviśeṣeṇa nāmaviśeṣā bhavanti;
            tadyathā---vasāmehaśca, majjamehaśca, hastimehaśca, madhumehaśceti// </p>
          <p id="CS.2.4.40"><a name="CS.2.4.40"><!--anchor--></a>tatra ślokā vātapramehaviśeṣavijñānārthā bhavanti---// </p>
          <div class="lg">
            <div class="l">vasāmiśraṃ vasābhaṃ vā muhurmehati yo naraḥ/ </div>
            <div class="l">vasāmehinamāhustamasādhyaṃ vātakopataḥ// </div>
            <div class="l">majjānaṃ saha mūtreṇa muhurmehati yo naraḥ/ </div>
            <div class="l">majjamehinamāhustamasādhyaṃ vātakopataḥ// </div>
            <div class="l">hastī matta ivājasraṃ mūtraṃ kṣarati yo bhṛśam/ </div>
            <div class="l">hastimehinamāhustamasādhyaṃ vātakopataḥ// </div>
            <div class="l">kaṣāyamadhuraṃ pāṇḍu rūkṣaṃ mehati yo naraḥ/ </div>
            <div class="l">vātakopādasādhyaṃ taṃ pratīyānmadhumehinam// </div>
          </div>
          <p id="CS.2.4.45"><a name="CS.2.4.45"><!--anchor--></a>ityete catvāraḥ pramehā vātaprakopanimittā vyākhyātā bhavanti// </p>
          <p id="CS.2.4.46"><a name="CS.2.4.46"><!--anchor--></a>evaṃ tridoṣaprakopanimittā viṃśatiḥ pramehā vyākhyātā bhavanti// </p>
          <p id="CS.2.4.47"><a name="CS.2.4.47"><!--anchor--></a>trayastu khalu doṣāḥ prakupitāḥ pramehānabhinirvartayiṣyanta imāni
            pūrvarūpāṇi darśayanti; tadyathā---jaṭilībhāvaṃ keśeṣu, mādhuryamāsyasya, karapādayoḥ
            suptatādāhau, mukhatālukaṇṭhaśoṣaṃ, pipāsām, ālasyaṃ, malaṃ kāye, kāyacchidreṣūpadehaṃ,
            paridāhaṃ suptatāṃ cāṅgeṣu, ṣaṭpadapipīlikābhiśca śarīramūtrābhisaraṇaṃ, mūtre ca
            mūtradoṣān, visraṃ śarīragandhaṃ, nidrāṃ, tandrā ca sarvakālamiti// </p>
          <p id="CS.2.4.48"><a name="CS.2.4.48"><!--anchor--></a>upadravāstu khalu pramehiṇāṃ
            tṛṣṇātīsārajvaradāhadaurbalyārocakāvipākāḥ pūtimāṃsapiḍakālajīvidradhyādayaśca
            tatprasaṅgādbhavanti// </p>
          <p id="CS.2.4.49"><a name="CS.2.4.49"><!--anchor--></a>tatra sādhyān pramehān
            saṃśodhanopaśamanairyathārhamupapādayaṃścikitsediti// </p>
          <p id="CS.2.4.50"><a name="CS.2.4.50"><!--anchor--></a>bhavanti cātra--- gṛdhnumabhyavahāryeṣu snānacaṅkramaṇadviṣam/ </p>
          <p><a name="idp3888416"><!--anchor--></a>pramehaḥ kṣipramabhyeti nīḍadrumamivāṇḍajaḥ// </p>
          <p id="CS.2.4.51"><a name="CS.2.4.51"><!--anchor--></a>mandotsāhamatisthūlamatisnigdhaṃ mahāśanam/ </p>
          <p><a name="idp3889856"><!--anchor--></a>mṛtyuḥ prameharūpeṇa kṣipramādāya gacchati// </p>
          <p id="CS.2.4.52"><a name="CS.2.4.52"><!--anchor--></a>yastvāhāraṃ śarīrasya dhātusāmyakaraṃ naraḥ/ </p>
          <p><a name="idp3891312"><!--anchor--></a>sevate vividhāścānyāśceṣṭāḥ sa sukhamaśnute// </p>
          <p id="CS.2.4.53"><a name="CS.2.4.53"><!--anchor--></a>tatra ślokāḥ--- </p>
          <div class="lg">
            <div class="l">heturvyādhiviśeṣāṇāṃ pramehāṇāṃ ca kāraṇam/ </div>
            <div class="l">doṣadhātusamāyogo rūpaṃ vividhameva ca// </div>
            <div class="l">daśa śleṣmakṛtā yasmāt pramehāḥ ṣaṭ ca pittajāḥ/ </div>
            <div class="l">yathā ca vāyuścaturaḥ pramehān kurute balī// </div>
            <div class="l">sādhyāsādhyaviśeṣāśca pūrvarūpāṇyupadravāḥ/ </div>
            <div class="l">pramehāṇāṃ nidāne+asmin kriyāsūtraṃ ca bhāṣitam// </div>
          </div>
          <p><a name="idp3896992"><!--anchor--></a> ityagniveśakṛte tantre carakapratisaṃskṛte nidānasthāne pramehavidhānaṃ nāma
            caturtho+adhyāyaḥ//4// </p>
        </div>
        <div class="teidiv1" id="div2_body.1_div1.2_div2.5"><h3><a name="body.1_div1.2_div2.5"></a>2.5.  pañcamo+adhyāyaḥ/</h3>
          
          <p id="CS.2.5.1"><a name="CS.2.5.1"><!--anchor--></a>athātaḥ kuṣṭhanidānaṃ vyākhyāsyāmaḥ// </p>
          <p id="CS.2.5.2"><a name="CS.2.5.2"><!--anchor--></a>iti ha smāha bhagavānātreyaḥ// </p>
          <p id="CS.2.5.3"><a name="CS.2.5.3"><!--anchor--></a>sapta dravyāṇi kuṣṭhānāṃ &amp;prakṛtirvikṛtimāpannāni bhavanti/ </p>
          <p><a name="idp3901440"><!--anchor--></a>tadyathā---trayo doṣā vātapittaśleṣmāṇaḥ prakopaṇavikṛtāḥ, dūṣyāśca
            &amp;śarīradhātavastvaṅmāṃsaśoṇitalatīkāścaturdhā doṣopaghātavikṛtā iti/ </p>
          <p><a name="idp3902048"><!--anchor--></a>etat saptānāṃ saptadhātukamevaṅgatamājananaṃ kuṣṭhānām,
            ataḥprabhavāṇyabhinirvartamānāni kevalaṃ śarīramupatapanti// </p>
          <p id="CS.2.5.4"><a name="CS.2.5.4"><!--anchor--></a>na ca kiñcidasti kuṣṭhamekadoṣaprakopanimittam, asti tu khalu
            samānaprakṛtīnāmapi kuṣṭhānāṃ doṣāṃśāṃśavikalpānubandhasthānavibhāgena
            vedanāvarṇasaṃsthānaprabhāvanāmacikitsitaviśeṣaḥ/ </p>
          <p><a name="idp3904096"><!--anchor--></a>sa saptavidho+aṣṭādaśavidho+aparisaṃkhyeyavidho vā bhavati/ </p>
          <p><a name="idp3904640"><!--anchor--></a>doṣā hi vikalpanairvikalpyamānā vikalpayanti vikārān, anyatrāsādhyabhāvāt/ </p>
          <p><a name="idp3905216"><!--anchor--></a>teṣāṃ vikalpavikārasaṃkhyāne+atiprasaṅgamabhisamīkṣya saptavidhameva
            kuṣṭhaviśeṣamupakṣyāmaḥ// </p>
          <p id="CS.2.5.5"><a name="CS.2.5.5"><!--anchor--></a>iha vātādiṣu triṣu prakupiteṣu tvagādīṃścaturaḥ pradūṣayatsu vāte+
            dhikatare kapālakuṣṭhamabhinirvartate, pitte tvaudumbaraṃ, śleṣmaṇi maṇḍalakuṣṭhaṃ,
            vātapittayorṛṣyajihvaṃ, pittaśleṣmaṇoḥ puṇḍarīkaṃ, śleṣmamārutayoḥ sidhmakuṣṭhaṃ,
            sarvadoṣābhivṛddhau kākaṇakamabhinirvartate; evameṣa saptavidhaḥ kuṣṭhaviśeṣo bhavati/ </p>
          <p><a name="idp3907376"><!--anchor--></a>&amp;sa caiṣa bhūyastaratamataḥ prakṛtau vikalpyamānāyāṃ bhūyasīṃ
            vikāravikalpasaṃkhyāmāpadyate// </p>
          <p id="CS.2.5.6"><a name="CS.2.5.6"><!--anchor--></a>tatredaṃ sarvakuṣṭhanidānaṃ
            samāsenopadekṣyāmaḥ---śītoṣṇavyatyāsamanānupūrvyopasevamānasya tathā
            saṃtarpaṇapatarpaṇābhyavahāryavahāryavyatyāsaṃ, madhuphāṇitamatsyalakucamūlakakākamācīḥ
            satatamatimātramajīrṇe ca samaśnataḥ, cilicimaṃ ca payasā,
            hāyanakayavakacīnakoddālakakoradūṣaprāyāṇi cānnāni
            kṣīradadhitakrakolakulatthamāṣātasīkusumbhasnehavanti, etairevātimātraṃ suhitasya ca
            vyavāyavyāyāmasaṃtāpānatyupasevamānasya, bhayaśramasaṃtāpopahatasya ca sahasā
            śītodakamavatarataḥ, vidagdhaṃ cāhārajātamanullikhya vidāhīnyabhyavaharataḥ, chardiṃ ca
            pratighnataḥ, snehāṃścāticarataḥ, trayo doṣāḥ yugapat prakopamāpadyante;
            tvagādayaścatvāraḥ śaithilyamāpadyante; teṣu śithileṣu doṣāḥ prakupitāḥ sthānamadhigamya
            saṃtiṣṭhamānāstāneva tvagādīn dūṣayantaḥ kuṣṭhānyabhinirvartayanti// </p>
          <p id="CS.2.5.7"><a name="CS.2.5.7"><!--anchor--></a>teṣāmimāni pūrvarūpāṇi bhavanti; tadyathā---asvedanamatisvedanaṃ
            pāruṣyamatiślakṣṇatā vaivarṇyaṃ kaṇḍūrnistodaḥ suptatā paridāhaḥ pariharṣo lomaharṣaḥ
            kharatvamūṣmāyaṇaṃ gauravaṃ śvayathuvīrsarpāgamanamabhīkṣṇaṃ ca kāye
            kāyacchidreṣūpadehaḥ pakvadagdhadaṣṭabhagnakṣatopaskhaliteṣvatimātraṃ vedanā
            svalpānāmapi ca vraṇānāṃ duṣṭirasaṃrohaṇaṃ ceti// </p>
          
          <p id="CS.2.5.8-1"><a name="CS.2.5.8-1"><!--anchor--></a>tato+anantaraṃ kuṣṭhānyabhinirvartante, teṣāmidaṃ
            vedanāvarṇasaṃsthānaprabhāvanāmaviśeṣavijñānaṃ bhavati; tadyathā---rūkṣāruṇaparuṣāṇi
            viṣamavisṛtāni kharaparyantāni &amp;tanūnyudvṛttabahistanūni &amp;suptavatsuptāni
            hṛṣitalomācitāni nistodabahulānyalpakaṇḍūdāhapūyalasīkānyāśugatisamutthānānyāśubhedīni
            jantumanti kṛṣṇāruṇakapālavarṇāni ca kapālakuṣṭhānīti vidyāt;</p>
          <p id="CS.2.5.8-2"><a name="CS.2.5.8-2"><!--anchor--></a> tāmrāṇi tāmrakhararomarājībhiravanaddhāni bahalāni
            bahubahalapūyaraktalasīkāni kaṇḍūkledakothadāhapākavantyāśugatisamutthānabhedīni
            sasaṃtāpakrimīṇi pakvodumbaraphalavarṇānyaudumbarakuṣṭhānīti vidyāt; </p>
          <p id="CS.2.5.8-3"><a name="CS.2.5.8-3"><!--anchor--></a> snigdhāni gurūṇyutsedhavanti &amp;ślakṣṇasthirapītaparyantāni
            śuklaraktāvabhāsāni śuklaromarājīsantānāni &amp;bahubahalaśuklapicchilasrāvīṇi
            bahukledakaṇḍūkrimīṇi saktagatisamutthānabhedīni parimaṇḍalāni maṇḍalakuṣṭhāni
            vidyāt;</p>
          <p id="CS.2.5.8-4"><a name="CS.2.5.8-4"><!--anchor--></a> paruṣāṇyaruṇavarṇāni bahirantaḥśyāvāni
            nīlapītatāmrāvabhāsānyāśugatisamutthānānyalpakaṇḍūkledakrimīṇi
            dāhabhedanistoda(pāka)bahulāni śūkopahatopamavedanānyutsannamadhyāni tanuparyantāni
            karkaśapiḍakācitāni dīrghaparimaṇḍalānyṛṣyajihvākṛtīni ṛṣyajihvānīti vidyāt;</p>
          <p id="CS.2.5.8-5"><a name="CS.2.5.8-5"><!--anchor--></a> śuklaraktāvabhāsāni raktaparyantāni
            raktarājīsirāsantatānyutsedhavanti bahubahalaraktapūyalasīkāni
            kaṇḍūkrimidāhapākavantyāśugatisamutthānabhedīni puṇḍarīkapalāśasaṃkāśāni puṇḍarīkāṇīti
            vidyāt; </p>
          <p id="CS.2.5.8-6"><a name="CS.2.5.8-6"><!--anchor--></a> &amp;paruṣāruṇāni viśīrṇabahistanūnyantaḥsnigdhāni
            śuklaraktāvabhāsāni bahūnyalpavedanānyalpakaṇḍūdāhapūyalasīkāni
            laghusamutthānānyalpabhedakrimīṇyalābupuṣpasaṅkāśāni sidhmakuṣṭhānīti vidyāt;</p>
          <p id="CS.2.5.8"><a name="CS.2.5.8"><!--anchor--></a> kākaṇantikāvarṇānyādau paścāttu sarvakuṣṭhaliṅgasamanvitāni
            &amp;pāpīyasā sarvakuṣṭhaliṅgasaṃbhavenānekavarṇāni kākaṇānīti vidyāt/ </p>
          
          <p><a name="idp3922976"><!--anchor--></a>tānyasādhyāni, sādhyāni punaritarāṇi// </p>
          <p id="CS.2.5.9"><a name="CS.2.5.9"><!--anchor--></a>tatra yadasādhyaṃ tadasādhyatāṃ nātivartate, sādhyaṃ punaḥ kiṃcit
            sādhyatāmativartate kadācidapacārāt/ </p>
          <p><a name="idp3924576"><!--anchor--></a>sādhyāni hi ṣaṭ kākaṇakavarjyānyacikitsyamānānyapacārato vā
            doṣairabhiṣyandamānānyasādhyatāmupayānti// </p>
          <p id="CS.2.5.10"><a name="CS.2.5.10"><!--anchor--></a>sādhyānāmapi hyupekṣyamāṇānāṃ
            tvaṅmāṃsaśoṇitalasīkākothakledasaṃsvedajāḥ krimayo+abhimūrcchanti; te
            bhakṣayantastvagādīn &amp;doṣāḥ punardūṣayanta imānupadravān pṛthak
            pṛthagutpādayanti---tatra vātaḥ śyāvāruṇavarṇaṃ paruṣatāmapi ca
            raukṣyaśūlaśoṣatodavepathuharṣasaṅkocāyāsastambhasuptibhedabhaṅgān, pittaṃ
            dāhasvedakledakothasrāvapākarāgān, śleṣmā tvasya
            śvaityaśaityakaṇḍūsthairyagauravotsedhopasnehopalepān, krimayastu tvagādīṃścaturaḥ sirāḥ
            snāyūścāsthīnyapi &amp;taruṇānyādadate// </p>
          <p id="CS.2.5.11"><a name="CS.2.5.11"><!--anchor--></a>asyāṃ caivāvasthāyāmupadravāḥ kuṣṭhinaṃ spṛśanti;
            tadyathā---prasravaṇamaṅgabhedaḥ patanānyaṅgāvayavānāṃ
            tṛṣṇājvarātīsāradāhadaurbalyārocakāvipākāśca, tathāvidhamasādhyaṃ vidyāditi// </p>
          <p id="CS.2.5.12"><a name="CS.2.5.12"><!--anchor--></a>bhavanti cātra--- </p>
          <div class="lg">
            <div class="l">sādhyo+ayamiti yaḥ pūrvaṃ naro rogamupekṣate/ </div>
            <div class="l">sa kiṃcitkālamāsādya mṛta evāvabudhyate// </div>
            <div class="l">yastu prāgeva rogebhyo rogeṣu taruṇeṣu vā/ </div>
            <div class="l">bheṣajaṃ kurute samyak sa ciraṃ sukhamaśnute// </div>
            <div class="l">yathā hyalpena yatnena chidyate taruṇastṣaruḥ/ </div>
            <div class="l">sa evātipravṛddhastu chidyate+atiprayatnataḥ// </div>
            <div class="l">evameva vikāro+api taruṇaḥ sādhyate sukham/ </div>
            <div class="l">vivṛddhaḥ sādhyate kṛcchrādasādhyo vā+api jāyate// </div>
          </div>
          <p id="CS.2.5.16"><a name="CS.2.5.16"><!--anchor--></a>tatra ślokaḥ---</p>
          <div class="lg">
            <div class="l">saṃkhyā dravyāṇi doṣāśca hetavaḥ pūrvalakṣaṇam/ </div>
            <div class="l">rūpāṇyupadravāścoktāḥ kuṣṭhānāṃ kauṣṭhike pṛthak// </div>
          </div>
          <p><a name="idp3937616"><!--anchor--></a> ityagniveśakṛte tantre carakapratisaṃskṛte nidānasthāne kuṣṭhanidānaṃ nāma
            pañcamo+adhyāyaḥ//5// </p>
        </div>
        <div class="teidiv1" id="div2_body.1_div1.2_div2.6"><h3><a name="body.1_div1.2_div2.6"></a>2.6.  ṣaṣṭho+adhyāyaḥ/</h3>
          
          <p id="CS.2.6.1"><a name="CS.2.6.1"><!--anchor--></a>athātaḥ śoṣanidānaṃ vyākhyāsyāmaḥ// </p>
          <p id="CS.2.6.2"><a name="CS.2.6.2"><!--anchor--></a>iti ha smāha bhagavānātreyaḥ// </p>
          <p id="CS.2.6.3"><a name="CS.2.6.3"><!--anchor--></a>iha khalu catvāri śoṣasyāyatanāni bhavanti; tadyathā---sāhasaṃ
            saṃdhāraṇaṃ kṣayo viṣamāśanamiti// </p>
          <p id="CS.2.6.4"><a name="CS.2.6.4"><!--anchor--></a>tatra sāhasaṃ śoṣasyāyatanamiti yaduktaṃ tadanuvyākhyāsyāmaḥ---yadā
            puruṣo durbalo hi san balavatā saha vigṛhṇāti, atimahatā vā dhanuṣā vyāyacchati, jalpati
            vā+apyatimātram, atimātraṃ vā bhāramudvahati, apsu vā plavate cātidūram,
            &amp;utsādanapadāghātane vā+atipragāḍhamāsevate, atiprakṛṣṭaṃ vā+adhvānaṃ
            drutamabhipatati, abhihanyate vā, anyadvā kiṃcidevaṃvidhaṃ viṣamamatimātraṃ vā
            vyāyāmajātamārabhate, tasyātimātreṇa karmaṇoraḥ kṣaṇyate/ </p>
          <p><a name="idp3943680"><!--anchor--></a>tasyoraḥ kṣatamupaplavate vāyuḥ/ </p>
          <p><a name="idp3944160"><!--anchor--></a>sa tatrāvasthitaḥ śleṣmāṇamuraḥstham-&amp;upasaṃgṛhya pittaṃ ca dūṣayan
            viharatyūrdhvamadhistiryak ca/ </p>
          <p><a name="idp3944912"><!--anchor--></a>tasya yo+aṃśaḥ śarīrasandhīnāviśati tenāsya jṛmbhā+aṅgamardo jvaraścopajāyate,
            yastvāmāśayamabhyupaiti tena rogā bhavanti urasyā &amp;arocakaśca, yaḥ
            kaṇṭhamabhiprapadyate kaṇṭhastenoddhvaṃsyate svaraścāvasīdati, yaḥ prāṇavahāni
            srotāṃsyanveti tena śvāsaḥ pratiśyāyaśca jāyate, yaḥ śirasyavatiṣṭhate
            śirastenopahanyate; tataḥ kṣaṇanāccaivoraso viṣamagatitvācca vāyoḥ kaṇṭhasya
            coddhvaṃsanāt kāsaḥ satatamasya saṃjāyate, sa kāsaprasaṅgādurasi kṣate śoṇitaṃ ṣṭhīvati,
            śoṇitāgamanāccāsya daurbalyamupajāyate; evamete sāhasaprabhavāḥ sāhasikamupadravāḥ
            spṛśanti/ </p>
          <p><a name="idp3946576"><!--anchor--></a>tataḥ sa upaśoṣaṇairetairupadravairupadrutaḥ śanaiḥ śanairupaśuṣyati/ </p>
          <p><a name="idp3947152"><!--anchor--></a>tasmāt puruṣo matimān balamātmanaḥ samīkṣya tadanurūpāṇi karmāṇyārabheta kartuṃ;
            balasamādhānaṃ hi śarīraṃ, śarīramūlaśca puruṣa iti// </p>
          <p id="CS.2.6.5"><a name="CS.2.6.5"><!--anchor--></a>bhavati cātra--- sāhasaṃ varjayet karma rakṣañjīvitamātmanaḥ/ </p>
          <p><a name="idp3948896"><!--anchor--></a>jīvan hi puruṣastviṣṭaṃ karmaṇaḥ phalamaśnute// </p>
          <p id="CS.2.6.6"><a name="CS.2.6.6"><!--anchor--></a>saṃdhāraṇaṃ śoṣasyāyatanamiti yaduktaṃ tadanuvyākhyāsyāmaḥ---yadā
            puruṣo rājasamīpe bhartuḥ samīpe vā gurorvā pādamūle dyūtasabhamanyaṃ vā satāṃ samājaṃ
            strīmadhyaṃ vā samanupraviśya yānairvā+apyuccāvacair-&amp;abhiyān bhayāt
            prasaṅgāddhrīmattvāddhṛṇitvādvā niruṇaddhyāgatān vātamūtrapurīṣavegān &amp;tadā tasya
            saṃdhāraṇādvāyuḥ prakopamāpadyate, sa prakupitaḥ pittaśleṣmāṇau
            samudīryordhvamadhastiryak ca viharati; tataścāṃśaviśeṣeṇa pūrvavaccharīrāvayavaviśeṣaṃ
            praviśya śūlamupajanayati, bhinatti purīṣamucchoṣayati vā, pārśve cātirujati,
            aṃsāvavamṛdgāti, kaṇṭhamuraścāvadhamati, śiraścopahanti, kāsaṃ śvāsaṃ jvaraṃ svarabhedaṃ
            pratiśyāyaṃ copajanayati; tataḥ sa upaśoṣaśairetairupadravairupadrutaḥ śanaiḥ
            śanairupaśuṣyati/ </p>
          <p><a name="idp3951968"><!--anchor--></a>tasmāt puruṣo matimānātmanaḥ śārīreṣveva yogakṣemakareṣu prayateta viśeṣeṇa; śarīraṃ
            hyasya mūlaṃ, śarīramūlaśca puruṣo bhavati// </p>
          <p id="CS.2.6.7"><a name="CS.2.6.7"><!--anchor--></a>bhavati cātra---</p>
          <div class="lg">
            <div class="l">sarvamanyat parityajya śarīramanupālayet/ </div>
            <div class="l">tadabhāve hi bhāvānāṃ sarvābhāvaḥ śarīriṇām// </div>
          </div>
          
          <p id="CS.2.7-1"><a name="CS.2.7-1"><!--anchor--></a>kṣayaḥ śoṣasyāyatanamiti yaduktaṃ tadanuvyākhyāsyāmaḥ---yadā
            puruṣo+atimātraṃ śokacintāparigatahṛdayo bhavati, īrṣyotkaṇṭhābhayakrodhādibhirvā
            samāviśyate, kṛśo vā san rūkṣānnapānasevī bhavati, durblaprakṛtiranāhāro+alpāhāro vā
            bhavati, tadā tasya hṛdayasthāyī rasaḥ kṣayamupaiti; sa tasyopakṣayācchoṣaṃ prāpnoti,
            apratīkārāccānubadhyate yakṣmaṇā yathopadekṣyamāṇarūpeṇa;</p>
          
          <p id="CS.2.6.8"><a name="CS.2.6.8"><!--anchor--></a> yadā vā puruṣo+atiharṣādatiprasaktabhāvaḥ
            strīṣvatiprasaṅgamārabhate, tasyātimātraprasaṅgādretaḥ kṣayameti/ </p>
          <p><a name="idp3958288"><!--anchor--></a>kṣayamapi copagacchati retasi yadi manaḥ strībhyo naivāsya nivartate, tasya
            cātipraṇītasaṅkalpasya maithunamāpadyamānasya na śukraṃ
            pravartate+atimātropakṣīṇaretastvāt, tathā+asya vāyurvyāyacchamānaśarīrasyaiva
            dhamanīranupraviśya śoṇitavāhinīstābhyaḥ śoṇitaṃ pracyāvayati, tacchukrakṣayādasya punaḥ
            śukramārgeṇa śoṇitaṃ pravartate vātānusṛtaliṅgam/ </p>
          <p><a name="idp3959296"><!--anchor--></a>athāsya śukrakṣayācchoṇitapravartanācca sandhayaḥ śithilībhavanti, raukṣyamupajāyate,
            bhūyaḥ śarīraṃ &amp;daurbalyamāviśati, vāyuḥ prakopamāpadyate; sa prakupito &amp;vaśikaṃ
            śarīramanusarpannudīrya śleṣmapitte pariśoṣayati māṃsaśoṇite, pracyāvayati śleṣmapitte,
            saṃrujati pārśve, &amp;avamṛdgātyaṃsau, kaṇṭhamuddhvaṃsati, śiraḥ śleṣmāṇamupatkleśya
            pratipūrayati śleṣmaṇā, sandhīṃśca prapīḍayan karotyaṅgamardamarocakāvipākau ca,
            pittaśleṣmotkleśāt pratilomagatvācca vāyurjvaraṃ kāsaṃ śvāsaṃ svarabhedaṃ pratiśyāyaṃ
            copajanayati; sa kāsaprasaṅgādurasi kṣate śoṇitaṃ ṣṭhīvati, śoṇitagamanāccāsya
            daurbalyamupajāyate, tataḥ sa upaśoṣaṇairetairupadravairupadrutaḥ śanaiḥ
            śanairupaśuṣyati/ </p>
          <p><a name="idp3961936"><!--anchor--></a>tasmāt puruṣo matimānātmanaḥ śarīramanurakṣañchukramanurakṣet/ </p>
          <p><a name="idp3962496"><!--anchor--></a>parā hyeṣā phalanirvṛttirāhārasyeti// </p>
          <p id="CS.2.6.9"><a name="CS.2.6.9"><!--anchor--></a>bhavati cātra--- </p>
          <div class="lg">
            <div class="l">śāhārasya paraṃ dhāma śukraṃ tadrakṣyamātmanaḥ/ </div>
            <div class="l">&amp;kṣayo hyasya bahūn rogānmaraṇaṃ vā niyacchati// </div>
          </div>
          <p id="CS.2.6.10"><a name="CS.2.6.10"><!--anchor--></a>viṣamāśanaṃ śoṣasyāyatanamiti yaduktaṃ, tadanuvyākhyāsyāmaḥ---yadā
            puruṣaḥ pānāśanabhakṣyalehyopayogān
            prakṛtikaraṇasaṃyogarāśideśakālopayogasaṃsthopaśayaviṣamānāsevate, tadā tasya tebhyo
            vātapittaśleṣmāṇo vaiṣamyamāpadyante; te viṣamāḥ śarīramanusṛtya yadā
            &amp;srotasāmayanamukhāni prativāryāvatiṣṭhante tadā janturyadyadāhārajātamāharati
            tattadasya mūtrapurīṣamevopajāyate bhūyiṣṭhaṃ nānyastathā śarīradhātuḥ; sa
            purīṣopaṣṭambhādvartayati, tasmācchuṣyato viśeṣaṇa purīṣamanurakṣyaṃ
            tathā+anyeṣāmatikṛśadurbalānāṃ; tasyānāpyāyamānasya viṣamāśanopacitā doṣāḥ pṛthak
            pṛthagupadravaiyuñjanto bhūyaḥ śarīramupaśoṣayanti/ </p>
          <p><a name="idp3967904"><!--anchor--></a>tatra vātaḥ śūlamaṅgamardaṃ kaṇṭhoddhvaṃsanaṃ pārśvasaṃrujanamaṃsāvamardaṃ svarabhedaṃ
            pratiśyāyaṃ copajanayati; pittaṃ jvaramatīsāramantardāhaṃ ca; śleṣmā tu pratiśyāyaṃ
            śiraso gurutvamarocakaṃ kāsaṃ ca, sa kāsaprasaṅgādurasi kṣate śoṇitaṃ niṣṭhīvati,
            śoṇitagamanāccāsya daurbalyamupajāyate/ </p>
          <p><a name="idp3968912"><!--anchor--></a>evamete viṣamāśanopacitāstrayo doṣā rājayakṣmāṇamabhivirvartayanti/ </p>
          <p><a name="idp3969472"><!--anchor--></a>sa tairupaśoṣaṇairupadravairupadrutaḥ śanaiḥ śanaiḥ śuṣyati/ </p>
          <p><a name="idp3970032"><!--anchor--></a>tasmāt puruṣo matimām
            prakṛtikaraṇasaṃyogarāśideśakālopayogasaṃsthopaśayādaviṣamamāhāramāharet// </p>
          <p id="CS.2.6.11"><a name="CS.2.6.11"><!--anchor--></a>bhavati cātra---</p>
          <div class="lg">
            <div class="l">hitāśī syānmitāśī syātkālabhojī jitendriyaḥ/ </div>
            <div class="l">paśyan rogān bahūn kaṣṭān buddhimān viṣamāśanāt// </div>
          </div>
          <p id="CS.2.6.12"><a name="CS.2.6.12"><!--anchor--></a>etaiścaturbhiḥ śoṣasyāyatanairupasevitairvātapittaśleṣmāṇaḥ
            prakopamāpadyate/ </p>
          <p><a name="idp3974128"><!--anchor--></a>te prakupitā nānāvidhairupadravaiḥ śarīramupaśoṣayanti/ </p>
          <p><a name="idp3974656"><!--anchor--></a>taṃ sarvarogāṇāṃ kaṣṭatamatvādrājayakṣmāṇamācakṣate bhiṣajaḥ; yasmādvā
            pūrvamāsīdbhagavataḥ somasyoḍurājasya tasmādrājayakṣmeti// </p>
          <p id="CS.2.6.13"><a name="CS.2.6.13"><!--anchor--></a>tasyemāni pūrvarūpāṇi bhavanti; tadyathā---pratiśyāyaḥ,
            kṣavathurabhīkṣṇaṃ, śleṣmaprasekaḥ, mukhamādhuryam, anannābhilāṣaḥ, annakāle cāyāsaḥ,
            doṣadarśanamadoṣeṣvalpadoṣeṣu vā bhāveṣu pātrodakānnasūpāpūpopadaṃśapariveśakeṣu,
            bhuktavataścāsya hṛllāsaḥ, tathollekhanamapyāhārasyāntarāntarā, mukhasya pādayośca
            &amp;śophaḥ, pāṇyoścāvekṣaṇamatyartham, akṣṇoḥ śvetāvabhāsatā cātimātraṃ, bāhvośca
            pramāṇajijñāsā, strīkāmatā, nirghṛṇitvaṃ, bībhatsadarśanatā cāsya kāye, svapne
            cābhīkṣṇaṃ darśanamanudakānāmudakasthānānāṃ śūnyānāṃ ca grāmanagaranigamajanapadānāṃ
            śuṣkadagdhabhagnānāṃ ca vanānāṃ kṛkalāsamayūravānaraśukasarpakākolūkādibhiḥ
            saṃsparśanamadhirohaṇaṃ yānaṃ vā &amp;śvoṣṭrakharavarāhaiḥ
            keśāsthibhasmatuṣāṅgārarāśīnāṃ cādhirohaṇamiti (&amp;śoṣapūrvarūpāṇi bhavanti)// </p>
          <p id="CS.2.6.14"><a name="CS.2.6.14"><!--anchor--></a>ata ūrdhvamekādaśarūpāṇi tasya bhavanti; tadyathā---śirasaḥ
            paripūrṇatvaṃ, kāsaḥ, śvāsaḥ, svarabhedaḥ, śleṣmaṇaśchardanaṃ, śoṇitaṣṭhīvanaṃ,
            pārśvasaṃrojanam, aṃsāvamardaḥ, jvaraḥ, atīsāraḥ, arocakaśceti// </p>
          <p id="CS.2.6.15"><a name="CS.2.6.15"><!--anchor--></a>&amp;tatrāparikṣīṇabalamāṃsaśoṇito balavānajātāriṣṭaḥ sarvairapi
            śoṣaliṅgairupadrutaḥ sādhyo jñeyaḥ/ </p>
          <p><a name="idp3980608"><!--anchor--></a>balavānupacito hi sahatvādvyādhyauṣadhabalasya kāmaṃ subahuliṅgo+apyalpaliṅga eva
            mantavyaḥ// </p>
          <p id="CS.2.6.16"><a name="CS.2.6.16"><!--anchor--></a>durbalaṃ tvatikṣīṇabalamāṃsaśoṇitamalpaliṅgamajātāriṣṭamapi
            bahuliṅgaṃ jātāriṣṭaṃ ca vidyāt, asahatvāhvyādhyauṣadhabalasya; taṃ parivarjayet,
            kṣaṇenaiva hi prādurbhavantyariṣṭāni, animittaścāriṣṭaprādurbhāva iti// </p>
          <p id="CS.2.6.17"><a name="CS.2.6.17"><!--anchor--></a>tatra ślokaḥ--- </p>
          <div class="lg">
            <div class="l">samutthānaṃ ca liṅgaṃ ca yaḥ śoṣasyāvabudhyate/ </div>
            <div class="l">pūrvarūpaṃ ca tattvena sa rājñaḥ kartumarhati// </div>
          </div>
          <p><a name="idp3985056"><!--anchor--></a> ityagniveśakṛte tantre carakapratisaṃskṛte nidānasthāne śoṣanidānaṃ nāma
            ṣaṣṭho+adhyāyaḥ//6// </p>
        </div>
        <div class="teidiv1" id="div2_body.1_div1.2_div2.7"><h3><a name="body.1_div1.2_div2.7"></a>2.7.  aṣṭamo+adhyāyaḥ/</h3>
          
          <p id="CS.2.8.1"><a name="CS.2.8.1"><!--anchor--></a>athāto+apasmāranidānaṃ vyākhyāsyāmaḥ// </p>
          <p id="CS.2.8.2"><a name="CS.2.8.2"><!--anchor--></a>iti ha smāha bhagavānātreyaḥ// </p>
          <p id="CS.2.8.3"><a name="CS.2.8.3"><!--anchor--></a>iha khalu catvāro+apasmārā bhavanti vātapittakaphasannipātanimittāḥ// </p>
          <p id="CS.2.8.4"><a name="CS.2.8.4"><!--anchor--></a>ta evaṃvidhānāṃ prāṇabhṛtāṃ kṣipramabhinirvartante;
            tadyatā---rajastamobhyāmupahatacetasāmudbhrāntaviṣamabahudoṣāṇāṃ
            samalavikṛtopahitānyaśucīnyabhyavahārajātāni vaiṣamyayuktenopayogavidhinopayuñjānānāṃ
            tantraprayogamapi ca viṣamamācaratāmanyāśca śarīraceṣṭā viṣamāḥ
            samācaratām-&amp;atyupakṣayādvā doṣāḥ prakupitārajastamobhyāmupahatacetasāmantarātmanaḥ
            śreṣṭhatamamāyatanaṃ &amp;hṛdayamupasṛtyopari tiṣṭhante, tathendriyāyatanāni ca/ </p>
          <p><a name="idp3990800"><!--anchor--></a>tatra cāvasthitāḥ santo yadā hṛdayamindriyāyatanāni ceritāḥ
            kāmakrodhabhayalobhamohaharṣaśokacintodvegādibhiḥ sahasā+abhipūrayanti, tadā
            janturapasmarati// </p>
          <p id="CS.2.8.5"><a name="CS.2.8.5"><!--anchor--></a>apasmāraṃ punaḥ smṛtibuddhisattvasaṃplavādbībhatsaceṣṭamāvasthikaṃ
            tamaḥpraveśamācakṣate// </p>
          <p id="CS.2.8.6"><a name="CS.2.8.6"><!--anchor--></a>tasyemāni pūrvarūpāṇi bhavanti; tadyathā---bhrūvyudāsaḥ
            satatamakṣṇorvaikṛtamaśabdaśravaṇaṃ
            lālāsiṅghāṇaprasravaṇamanannābhilaṣaṇamarocakāvipākau hṛdayagrahaḥ kukṣerāṭopo
            daurbalyamasthibhedo+aṅgamardo mohastamaso darśanaṃ mūrcchā bhramaścābhīkṣṇaṃ svapne ca
            madanartanavyadhanavyathanavepanapatanādīnīti// </p>
          <p id="CS.2.8.7"><a name="CS.2.8.7"><!--anchor--></a>tato+anantaramapasmārābhinirvṛttireva// </p>
          
          <p id="CS.2.8.8-1"><a name="CS.2.8.8-1"><!--anchor--></a>tatredamapasmāraviśeṣavijñānaṃ bhavati;
            tadyathā---abhīkṣṇamapasmarantaṃ, &amp;kṣaṇena saṃjñāṃ pratilabhamānam, utpiṇḍitākṣam,
            asāmnā vilapantam, udvamantaṃ phenam, atīvādhmātagrīvam, āviddhaśiraskaṃ,
            viṣamavinatāṅgulim, anavasthitapāṇipādam, aruṇaparuṣaśyāvanakhanayanavadanatvacam,
            anavasthitacapalaparuṣarūkṣarūpadarśinaṃ, vātalānupaśayaṃ, viparītopaśayaṃ ca
            &amp;vātenāpasmarantaṃ vidyāt// </p>
          <p id="CS.2.8.8-2"><a name="CS.2.8.8-2"><!--anchor--></a>abhīkṣṇamapasmarantaṃ, &amp;kṣaṇena saṃjñāṃ pratilabhamānam,
            avakūjantam, āsphālayantaṃ bhūmiṃ, haritahāridratāmranakhanayanavadanatvacaṃ,
            rudhirokṣitograbhairavādīptaruṣitarūpadarśinaṃ, pittalānupaśayaṃ, viparītopaśayaṃ ca
            pittenāpasmarantaṃ vidyāt// </p>
          <p id="CS.2.8.8-3"><a name="CS.2.8.8-3"><!--anchor--></a>cirādapasmarantaṃ, cirācca saṃjñāṃ pratilabhamānaṃ, patantam,
            anativikṛtaceṣṭaṃ, lālāmudvamantaṃ, śuklanakhanayanavadanatvacaṃ,
            śuklagurusnigdharūpadarśinaṃ, śleṣmalānupaśayaṃ, viparītopaśayaṃ ca
            śleṣmaṇā+apasmarantaṃ vidyāt// </p>
          <p id="CS.2.8.8-4"><a name="CS.2.8.8-4"><!--anchor--></a>samavetasarvaliṅgamapasmāraṃ sānnipātikaṃ vidyāt,
            tamasādhyamācakṣate//CS.2.8.8/ iti catvāro+apasmārā vyākhyātāḥ// </p>
          
          <p id="CS.2.8.9"><a name="CS.2.8.9"><!--anchor--></a>teṣāmāganturanubandho bhavatyeva kadācit,
            tamuttarakālabhupadekṣyāmaḥ/tasya viśeṣavijñānaṃ
            yathoktaliṅgairliṅgādhikyamadoṣaliṅgānurūpaṃ ca kiñcit// </p>
          <p id="CS.2.8.10"><a name="CS.2.8.10"><!--anchor--></a>hitānyapasmāribhyastīkṣṇāni saṃśodhanānyupaśamanāni ca yathāsvaṃ,
            mantrādīni cāgantusaṃyoge// </p>
          <p id="CS.2.8.11"><a name="CS.2.8.11"><!--anchor--></a>tasmin hi dakṣādhvaradhvaṃse dehināṃ nānādikṣu
            vidravatāmabhidraṛvaṇataraṇadhāvanaplavanalaṅghanādyairdehavikṣobhaṇaiḥ purā
            gulmotpattirabhūt, haviṣprāśāt pramehakuṣṭhānāṃ, bhayatrāsaśokairunmādānāṃ,
            vividhabhūtāśucisaṃsparśādapasmārāṇāṃ, jvarastu khalu &amp;maheśvaralalāṭaprabhavaḥ,
            tatsaṃtāpādraktapittam, ativyavāyāt punarnakṣatrarājasya rājayakṣmeti// </p>
          <p id="CS.2.8.12"><a name="CS.2.8.12"><!--anchor--></a>bhavanti cātra--- </p>
          <div class="lg">
            <div class="l">apasmāro hi vātena pittena ca kaphena ca/ </div>
            <div class="l">caturthaḥ sannipātena pratyākhyeyastathāvidhaḥ// </div>
            <div class="l">sādhyāṃstu bhiṣajaḥ prājñāḥ sādhyanti samāhitāḥ/ </div>
            <div class="l">tīkṣṇaiḥ saṃśodhanaiścaiva yathāsvaṃ śamanairapi// </div>
            <div class="l">yadā doṣanimittasya bhavatyāganturanvayaḥ/ </div>
            <div class="l">tadā sādhāraṇaṃ karma pravadanti bhiṣagvidaḥ// </div>
            <div class="l">sarvarogaviśeṣajñaḥ sarvauṣadhaviśāradaḥ/ </div>
            <div class="l">bhiṣak sarvāmayān hanti na ca mohaṃ &amp;nigacchati// </div>
            <div class="l">ityetadakhilenoktaṃ nidānasthānamuttamam/ </div>
            <div class="l">nidānārthakaro rogo rogasyāpyupalabhyate// </div>
            <div class="l">tadyathā---jvarasaṃtāpādraktapittamudīryate/ </div>
            <div class="l">raktapittājjvarastābhyāṃ &amp;śoṣaścāpyupajāyate// </div>
            <div class="l">plīhābhivṛddhyā jaṭharaṃ jaṭharācchotha eva ca/ </div>
            <div class="l">arśobhyo jaṭharaṃ duḥkhaṃ gulmaścāpyupajāyate// </div>
            <div class="l">pratiśyāyādbhavet kāsaḥ kāsāt saṃjāyate kṣayaḥ/ </div>
            <div class="l">kṣayo rogasya hetutve śoṣasyāpyupalabhyate// </div>
            <div class="l">te pūrvaṃ kevalā rogāḥ paścāddhetvarthakāriṇaṃ/ </div>
            <div class="l">ubhayārthakarā &amp;dṛṣṭāstathaivaikārthakāriṇaḥ// </div>
            <div class="l">kaściddhi rogo rogasya heturbhūtvā praśāmyati/ </div>
            <div class="l">na praśāmyati cāpyanyo &amp;hetvarthaṃ kurute+api ca// </div>
            <div class="l">evaṃ kṛcchratamā nYṇāṃ dṛśyante vyādhisaṅkarāḥ/ </div>
            <div class="l">prayogāpariśuddhatvāttathā cānyonyasaṃbhavāt// </div>
            <div class="l">prayogaḥ śamayedvyādhiṃ yo+ayamanyamudīrayet/ </div>
            <div class="l">nāsau viśuddhaḥ, śuddhastu śamayedyo na kopayet// </div>
            <div class="l">eko heturanekasya tathaikasyaika eva hi/ </div>
            <div class="l">vyādherekasya cāneko bahūnāṃ bahavo+api ca// </div>
            <div class="l">jvarabhramapralāpādyā dṛśyante rūkṣahetujāḥ/ </div>
            <div class="l">rūkṣeṇaikena cāpyeko jvara evopajāyate// </div>
            <div class="l">hetubhirbahubhiścaiko jvaro rūkṣādibhirbhavet/ </div>
            <div class="l">rūkṣādibhirjvarādyāśca vyādhayaḥ saṃbhavanti hi// </div>
            <div class="l">liṅgaṃ caikamanekasya &amp;tathaivaikasya lakṣyate/ </div>
            <div class="l">bahūnyekasya ca vyādherbahūnāṃ &amp;syurbahūni ca// </div>
            <div class="l">viṣamārambhamūlānāṃ liṅgamekaṃ jvaro mataḥ/ </div>
            <div class="l">jvarasyaikasya cāpyekaḥ saṃtāpo liṅgamucyate// </div>
            <div class="l">viṣamārambhamūlaiśca jvara eko nirucyate/ </div>
            <div class="l">liṅgairetairjvaraśvāsahikkādyāḥ santi cāmayāḥ// </div>
            <div class="l">ekā śāntiranekasya &amp;tathaivaikasya lakṣyate/ </div>
            <div class="l">vyādherekasya cānekā bahūnāṃ bahvya eva ca// </div>
            <div class="l">śāntirāmāśayotthānāṃ vyādhīnāṃ laṅghanakriyā/ </div>
            <div class="l">jvarasyaikasya cāpyekā śāntirlaṅghanamucyate// </div>
            <div class="l">tathā laghvaśanādyāśca jvarasyaikasya śāntayaḥ/ </div>
            <div class="l">etāścaiva jvaraśvāsahikkādīnāṃ praśāntayaḥ// </div>
            <div class="l">sukhasādhyaḥ sukhopāyaḥ kālenālpena sādhyate/ </div>
            <div class="l">sādhyate kṛcchrasādhyastu yatnena mahatā cirāt// </div>
            <div class="l">yāti nāśeṣatāṃ vyādhirasādhyo yāpyasaṃjñītaḥ/ </div>
            <div class="l">paro+asādhyaḥ kriyāḥ sarvāḥ pratyākhyeyo+ativartate// </div>
            <div class="l">nāsādhyaḥ sādhyatāṃ yāti sādhyo yāti tvasādhyatām/ </div>
            <div class="l">pādāpacārāddaivādvā yānti bhāvāntaraṃ gadāḥ// </div>
            <div class="l">vṛddhisthānakṣayāvasthāṃ &amp;rogāṇāmupalakṣayet/ </div>
            <div class="l">susūkṣmāmapi ca prājño dehāgnibalacetasām// </div>
            <div class="l">vyādhyavasthāviśeṣān hi jñātvā jñātvā vicakṣaṇaḥ/ </div>
            <div class="l">tasyāṃ tasyāmavasthāyāṃ &amp;catuḥśreyaḥ prapadyate// </div>
            <div class="l">prāyastiryaggatā doṣāḥ kleśayantyāturāṃściram/ </div>
            <div class="l">&amp;teṣu na tvarayā kuryāddehāgnibalavit kriyām// </div>
            <div class="l">prayogaiḥ kṣapayedvā tān sukhaṃ vā koṣṭhamānayet/ </div>
            <div class="l">jñātvā koṣṭhaprapannāṃstān &amp;yathāsannaṃ haredbudhaḥ// </div>
            <div class="l">jñānārthaṃ yāni coktāni vyādhiliṅgāni saṃgrahe/ </div>
            <div class="l">vyādhayaste tadātve tu liṅgānīṣṭāni nāmayāḥ// </div>
            <div class="l">vikāraḥ prakṛtiścaiva dvayaṃ sarvaṃ samāsataḥ/ </div>
            <div class="l">taddhetuvaśagaṃ hetorabhāvānnānuvartate// </div>
          </div>
          <p id="CS.2.8.42"><a name="CS.2.8.42"><!--anchor--></a>tatra ślokāḥ---</p>
          <div class="lg">
            <div class="l">hetavaḥ pūrvarūpāṇi rūpāṇyupaśayastathā/ </div>
            <div class="l">saṃprāptiḥ pūrvamutpattiḥ sūtramātraṃ cikitsitāt// </div>
            <div class="l">jvarādīnāṃ vikārāṇāmaṣṭānāṃ sādhyatā na ca/ </div>
            <div class="l">pṛthagekaikaśaścoktā hetuliṅgopaśāntayaḥ// </div>
            <div class="l">hetuparyāyanāmāni vyādhīnāṃ lakṣaṇasya ca/ </div>
            <div class="l">nidānasthānametāvat saṃgraheṇopadiśyate// </div>
          </div>
          <p><a name="idp4056016"><!--anchor--></a> ityagniveśakṛte tantre carakapratisaṃskṛte nidānasthāne apasmāranidānaṃ
            nāmāṣṭamo+adhyāyaḥ/ </p>
          <p><a name="idp4056672"><!--anchor--></a>nidānasthānaṃ samāptam/ </p>
        </div>
      </div>



      <div class="chapter" id="div1_body.1_div1.3"><h2><a name="body.1_div1.3"></a>3. vimānasthānam/</h2>
        
        <div class="teidiv1" id="div2_body.1_div1.3_div2.1"><h3><a name="body.1_div1.3_div2.1"></a>3.1.  prathamo+adhyāyaḥ/</h3>
          
          <p id="CS.3.1.1"><a name="CS.3.1.1"><!--anchor--></a>athāto rasavimānaṃ vyākhyāsyāmaḥ// </p>
          <p id="CS.3.1.2"><a name="CS.3.1.2"><!--anchor--></a>iti ha smāha bhagavānātreyaḥ// </p>
          <p id="CS.3.1.3"><a name="CS.3.1.3"><!--anchor--></a>iha khalu vyādhīnāṃ
            nimittapūrvarūparūpopaśayasaṃkhyāprādhānyavidhivikalpabalakālaviśeṣānanupraviśyānantaraṃ&amp;
            &amp;doṣabheṣajadeśakālabalaśarīrasārāhārasātmyasattvaprakṛtivayasāṃ mānamabahitamanasā
            yathāvajjñeyaṃ bhavati bhiṣajā, &amp;doṣādimānajñānāyattatvāt kriyāyāḥ/ </p>
          <p><a name="idp4062896"><!--anchor--></a>na hyamānajño &amp;doṣādīnāṃ bhiṣag vyādhinigrahasamartho bhavati/ </p>
          <p><a name="idp4063472"><!--anchor--></a>tasmāddoṣādimānajñānārthaṃ&amp; vimānasthānamupadekṣyāmo+agniveśa// </p>
          <p id="CS.3.1.4"><a name="CS.3.1.4"><!--anchor--></a>tatrādau rasadravyadoṣavikāraprabhāvān vakṣyāmaḥ/ </p>
          <p><a name="idp4065104"><!--anchor--></a>rasāstāvat ṣaṭ --- madhurāmlalavaṇakaṭutiktakaṣāyāḥ/ </p>
          <p><a name="idp4065648"><!--anchor--></a>te samyagupayujyamānāḥ śarīraṃ yāpayanti, mithyopayujyamānāstu khalu
            doṣaprakopāyopakalpante// </p>
          <p id="CS.3.1.5"><a name="CS.3.1.5"><!--anchor--></a>doṣāḥ punastrayo vātapittaśleṣmāṇaḥ/ </p>
          <p><a name="idp4067264"><!--anchor--></a>te prakṛtibhūtāḥ śarīropakārakā&amp; bhavanti, vikṛtimāpannāstu khalu
            nānāvidhairvikāraiḥ śarīramupatāpayanti// </p>
          <p id="CS.3.1.6"><a name="CS.3.1.6"><!--anchor--></a>tatra doṣamekaikaṃ trayastrayo rasā janayanti,
            trayastrayaścopaśamayanti/ </p>
          <p><a name="idp4069024"><!--anchor--></a>tadyathā --- kaṭutiktakaṣāyā vātaṃ janayanti, madhurāmlalavaṇāstvenaṃ śamayanti;
            kaṭvamlalavaṇāḥ pittaṃ janayanti, madhuratiktakaṣāyāstvenacchamayanti; madhurāmlalavaṇāḥ
            śleṣmāṇaṃ janayanti, kaṭutiktakaṣāyāstvenaṃ śamayanti// </p>
          <p id="CS.3.1.7"><a name="CS.3.1.7"><!--anchor--></a>rasadoṣasannipāte tu ye rasā yairdoṣaiḥ samānaguṇāḥ
            samānaguṇabhūyiṣṭhā vā bhavanti te tānabhivardhayanti, viparītaguṇā
            viparītaguṇabhūyiṣṭhā vā śamayantyabhyasyamānā iti/ </p>
          <p><a name="idp4071392"><!--anchor--></a>etadvyavasthāhetoḥ ṣaṭtvamupadiśyate rasānāṃ paraspareṇāsaṃsṛṣṭānāṃ, tritvaṃ ca
            doṣāṇām// </p>
          <p id="CS.3.1.8"><a name="CS.3.1.8"><!--anchor--></a>saṃsargavikalpavistaro hyeṣāmaparisaṃkhyeyo bhavati,
            vikalpabhedāparisaṃkhyeyatvāt// </p>
          <p id="CS.3.1.9"><a name="CS.3.1.9"><!--anchor--></a>tatra khalvanekaraseṣu&amp; dravyeṣvanekadoṣātmakeṣu ca vikāreṣu
            rasadoṣaprabhāvamekaikaśyenābhisamīkṣya tato dravyavikārayoḥ prabhāvatattvaṃ vyavasyet// </p>
          <p id="CS.3.1.10"><a name="CS.3.1.10"><!--anchor--></a>na tvevaṃ khalu sarvatra/ </p>
          <p><a name="idp4075360"><!--anchor--></a>na hi vikṛtiviṣamasamavetānāṃ nānātmakānāṃ paraspareṇa &amp;copahatānāmanyaiśca
            vikalpanairvikalpitānāmavayavaprabhāvānumānenaiva samudāyaprabhāvatattvamadhyavasātuṃ
            śakyam// </p>
          <p id="CS.3.1.11"><a name="CS.3.1.11"><!--anchor--></a>tathāyukte hi samudaye samudāyaprabhāvatattvamevamevopalabhya tato
            dravyavikāraprabhāvatattvaṃ vyavasyet// </p>
          <p id="CS.3.1.12"><a name="CS.3.1.12"><!--anchor--></a>tasmādrasaprabhāvataśca dravyaprabhāvataśca doṣaprabhāvataśca
            vikāraprabhāvataśca tattvamupadekṣyāmaḥ// </p>
          <p id="CS.3.1.13"><a name="CS.3.1.13"><!--anchor--></a>tatraiṣa rasaprabhāva upadiṣṭo bhavati/ dravyaprabhāvaṃ
            punarupadekṣyāmaḥ/ </p>
          <p><a name="idp4079616"><!--anchor--></a>tailasarpirmadhūni vātapittaśleṣmapraśamanārthāni&amp; dravyāṇi bhavanti// </p>
          <p id="CS.3.1.14"><a name="CS.3.1.14"><!--anchor--></a>tatra tailaṃ snehauṣṇyagauravopapannatvādvātaṃ jayati&amp;
            satatamabhyasyamānaṃ; vāto hi raukṣyaśaityalāghavopapanno viruddhaguṇo bhavati,
            viruddhaguṇasannipāte hi bhūyasā+alpamavajīyate, tasmāttailaṃ vātaṃ jayati
            satatamabhyasyamānam/ sarpiḥ khalvevameva pittaṃ jayati,
            mādhuryācchaityānmandatvācca&amp;; pittaṃ hyamadhuramuṣṇaṃ tīkṣṇaṃ ca/ </p>
          <p><a name="idp4081840"><!--anchor--></a>madhu ca śleṣmāṇaṃ jayati, raukṣyāttaikṣṇyāt kaṣāyatvācca; śleṣmā hi snigdho mando
            madhuraśca&amp;/ </p>
          <p><a name="idp4082496"><!--anchor--></a>yaccānyadapi kiñciddravyamevaṃ vātapittakaphebhyo guṇato viparītaṃ
            syāttaccaitāñjayatyabhyasyamānam// </p>
          <p id="CS.3.1.15"><a name="CS.3.1.15"><!--anchor--></a>atha khalu trīṇi dravyāṇi nātyupayuñjītādhikamanyebhyo dravyebhyaḥ;
            tadyathā --- pippalī, kṣāraḥ, lavaṇamiti// </p>
          <p id="CS.3.1.16"><a name="CS.3.1.16"><!--anchor--></a>pippalyo hi kaṭukāḥ satyo madhuravipākā gurvyo nātyarthaṃ
            snigdhoṣṇāḥ prakledinyo bheṣajābhimatāśca tāḥ&amp; sadyaḥ; śubhāśubhakāriṇyo bhavanti;
            āpātabhadrāḥ, prayogasamasādguṇyāt; doṣasañcayānubandhāḥ; --- satatamupayujyamānā hi
            guruprakleditvācchleṣmāṇamutkleśayanti, auṣṇyāt pittaṃ, na ca
            vātapraśamanāyopakalpante+alpasnehoṣṇabhāvāt; yogavāhinyastu khalu bhavanti; tasmāt
            pippalīrnātyupayuñjīta// </p>
          <p id="CS.3.1.17"><a name="CS.3.1.17"><!--anchor--></a>kṣāraḥ punarauṣṇyataikṣṇyalāghavopapannaḥ kledayatyādau
            paścādviśoṣayati&amp;, sa pacanadahanabhedanārthamupayujyate; so+atiprayujyamānaḥ
            keśākṣihṛdayapuṃstvopaghātakaraḥ saṃpadyate/ </p>
          <p><a name="idp4087808"><!--anchor--></a>ye hyenaṃ grāmanagaranigamajanapadāḥ satatamupayuñjate ta
            āndhyaṣāṇḍhyakhālityapālityabhājo hṛdayāpakartinaśca bhavanti, tadyathā ---
            prācyāścīnāśca; tasmāt kṣāraṃ nātyupayuñjīta// </p>
          <p id="CS.3.1.18"><a name="CS.3.1.18"><!--anchor--></a>lavaṇaṃ punarauṣṇyataikṣṇyopapannam, anatiguru, anatisnigdham,
            upakledi, visraṃsanasamartham, annadravyarucikaram, āpātabhadraṃ prayogasamasādguṇyāt,
            doṣasaṃcayānubandhaṃ, tadrocanapācanopakledanavisraṃsanārthamupayujyate/ </p>
          <p><a name="idp4090128"><!--anchor--></a>tadrocanapācanopakledanavisraṃsanārthamupayujyate/ </p>
          <p><a name="idp4090640"><!--anchor--></a>tadatyarthamupayujyamānaṃ glāniśaithilyadaurbalyābhinirvṛttikaraṃ śarīrasya bhavati/ </p>
          <p><a name="idp4091232"><!--anchor--></a>ye hyenadgrāmanagaranigamajanapadāḥ satatamupayuñjate, te bhūyiṣṭhaṃ glāsnavaḥ
            śithilamāṃsaśoṇitā aparikleśasahāśca bhavanti/ </p>
          <p><a name="idp4091968"><!--anchor--></a>tadyathā --- bāhlīkasaurāṣṭrikasaindhavasauvīrakāḥ; te hi payasā+api saha
            lavaṇamaśnanti/ </p>
          <p><a name="idp4092608"><!--anchor--></a>ye+apīha bhūmeratyūṣarā deśāsteṣvoṣadhivīrudvanaspativānaspatyā na jāyante+alpatejaso
            vā bhavanti lavaṇopahatatvāt/ </p>
          <p><a name="idp4093312"><!--anchor--></a>tasmāllavaṇaṃ nātyupayuñjīta/ </p>
          <p><a name="idp4093792"><!--anchor--></a>ye hyatilavaṇasātmyāḥ puruṣāsteṣāmapi khālityapālityāni valayaścākāle bhavanti// </p>
          <p id="CS.3.1.19"><a name="CS.3.1.19"><!--anchor--></a>tasmātteṣāṃ tatsātmyataḥ krameṇāpagamanaṃ śreyaḥ/ </p>
          <p><a name="idp4095392"><!--anchor--></a>sātmyamapi hi krameṇopanivartyamānamadoṣamalpadoṣaṃ vā bhavati// </p>
          <p id="CS.3.1.20"><a name="CS.3.1.20"><!--anchor--></a>sātmyaṃ nāma tad yadātmanyupaśete; sātmyārtho hyupaśayārthaḥ/ </p>
          <p><a name="idp4096912"><!--anchor--></a>tattrividhaṃ pravarāvaramadhyavibhāgena; saptavidhaṃ tu rasaikaikatvena
            sarvarasopayogācca/tatra sarvarasaṃ pravaram, avaramekarasaṃ, madhyaṃ tu
            pravarāvaramadhyastham/ </p>
          <p><a name="idp4097728"><!--anchor--></a>tatrāvaramadhyābhyāṃ sātmyābhyāṃ krameṇaiva pravaramupapādayet sātmyam/ </p>
          <p><a name="idp4098304"><!--anchor--></a>sarvarasamapi ca sātmyamupapannaḥ&amp; prakṛtyādyupayoktraṣṭamāni
            sarvāṇyāhāravidhiviśeṣāyatanānyabhisamīkṣya hitamevānurudhyeta// </p>
          <p id="CS.3.1.21"><a name="CS.3.1.21"><!--anchor--></a>tatra khalvimānyaṣṭāvāhāravidhiviśeṣāyatanāni bhavanti; tadyathā ---
            prakṛtikaraṇasaṃyogarāśideśakālopayogasaṃsthopayoktraṣṭamāni (bhavanti)// </p>
          <p id="CS.3.1.22-1"><a name="CS.3.1.22-1"><!--anchor--></a>tatra prakṛtirucyate svabhāvo yaḥ, sa punarāhārauṣadhadravyāṇāṃ
            svābhāviko gurvādiguṇayogaḥ; tadyathā --- māṣamudgayoḥ, śūkaraiṇayośca// </p>
          <p id="CS.3.1.22-2"><a name="CS.3.1.22-2"><!--anchor--></a>karaṇaṃ punaḥ svābhāvikānāṃ dravyāṇāmabhisaṃskāraḥ/ </p>
          <p><a name="idp4102560"><!--anchor--></a>saṃskāro hi guṇāntarādhānamucyate/ </p>
          <p><a name="idp4103040"><!--anchor--></a>te guṇāstoyāgnisannikarṣaśaucamanthanadeśakālavāsanabhāvanādibhiḥ&amp;
            kālaprakarṣabhājanādibhiścādhīyante// </p>
          <p id="CS.3.1.22-3"><a name="CS.3.1.22-3"><!--anchor--></a>saṃyogaḥ punardvayorbahūnāṃ vā dravyāṇāṃ saṃhatībhāvaḥ, sa
            viśeṣamārabhate, yaṃ punarnaikaikaśo dravyāṇyārabhante; tadyathā --- madhusarpiṣoḥ,
            madhumatsyapayasāṃ ca saṃyogaḥ// </p>
          <p id="CS.3.1.22-4"><a name="CS.3.1.22-4"><!--anchor--></a>rāśistu sarvagrahaparigrahau mātrāmātraphalaviniścayārthaḥ/ </p>
          <p><a name="idp4106000"><!--anchor--></a>tatra sarvasyāhārasya pramāṇagrahaṇamekapiṇḍena sarvagrahaḥ, parigrahaḥ punaḥ
            pramāṇagrahaṇamekaikaśyenāhāradravyāṇām/ </p>
          <p><a name="idp4106720"><!--anchor--></a>sarvasya hi grahaḥ sarvagrahaḥ, sarvataśca grahaḥ parigraha ucyate// </p>
          <p id="CS.3.1.22-5"><a name="CS.3.1.22-5"><!--anchor--></a>deśaḥ punaḥ sthānaṃ; sa dravyāṇāmutpattipracārau deśasātmyaṃ
            cācaṣṭe// </p>
          <p id="CS.3.1.22-6"><a name="CS.3.1.22-6"><!--anchor--></a>kālo hi nityagaścāvasthikaśca; tatrāvasthikovikāramapekṣate,
            nityagastu ṛtusātmyāpekṣaḥ// </p>
          <p id="CS.3.1.22-7"><a name="CS.3.1.22-7"><!--anchor--></a>upayogasaṃsthā tūpayoganiyamaḥ; sa jīrṇalakṣaṇāpekṣaḥ// </p>
          <p id="CS.3.1.22"><a name="CS.3.1.22"><!--anchor--></a>upayoktā punaryastamāhāramupayuṅkte, yadāyattamokasātmyam/ </p>
          <p><a name="idp4111376"><!--anchor--></a>ityaṣṭāvāhāravidhiviśeṣāyatanāni vyākhyātāni bhavanti// </p>
          <p id="CS.3.1.23"><a name="CS.3.1.23"><!--anchor--></a>eṣāṃ viśeṣāḥ śubhāśubhaphalāḥ parasparopakārakā bhavanti; tān
            bubhutseta, buddhvā ca hitepsureva syāt; naca mohāt pramādādvā
            priyamahitamasukhodarkamupasevyamāhārajātamanyadvā kiṃcit// </p>
          <p id="CS.3.1.24"><a name="CS.3.1.24"><!--anchor--></a>tatredamāhāravidhividhānamarogāṇāmāturāṇāṃ cāpi keṣāṃcit kāle
            prakṛtyaiva hitatamaṃ bhuñjānānāṃ bhavati uṣṇaṃ, snigdhaṃ, mātrāvat, jīrṇe
            vīryāviruddham, iṣṭe deśe, iṣṭasarvopakaraṇaṃ, nātidrutaṃ, nātivilambitam, ajalpan,
            ahasan, tanmanā bhuñjīta, ātmānamabhisamīkṣya samyak// </p>
          
          <p id="CS.3.1.25-1"><a name="CS.3.1.25-1"><!--anchor--></a>tasya sādguṇyamupadekṣyāmaḥ --- uṣṇamaśnīyāt; uṣṇaṃ hi bhujyamānaṃ
            svadate, bhuktaṃ cāgnimaudaryamudīrayati, kṣipraṃ jarāṃ gacchati, vātamanulomayati,
            śleṣmāṇaṃ ca parihrāsayati&amp;; tasmāduṣṇamaśnīyāt// </p>
          <p id="CS.3.1.25-2"><a name="CS.3.1.25-2"><!--anchor--></a>snigdhamaśnīyāt; snigdhaṃ hi bhujyamānaṃ svadate, bhuktaṃ
            cānudīrṇamagnimudīrayati&amp;, kṣipraṃ jarāṃ gacchati, vātamanulomayati,
            śarīramupacinoti, dṛḍhīkarotīndriyāṇi, balābhivṛddhimupajanayati, varṇaprasādaṃ
            cābhinirvartayati; tasmāt snigdhamaśnīyāt// </p>
          <p id="CS.3.1.25-3"><a name="CS.3.1.25-3"><!--anchor--></a>mātrāvadaśnīyāt; mātrāvaddhi bhuktaṃ
            vātapittakaphānapīḍayadāyureva vivardhayati kevalaṃ, sukhaṃ gudamanuparyeti, na
            coṣmāṇamupahanti, avyathaṃ ca paripākameti; tasmānmātrāvadaśnīyāt// </p>
          <p id="CS.3.1.25-4"><a name="CS.3.1.25-4"><!--anchor--></a>jīrṇe+aśnīyāt; ajīrṇe hi bhuñjānasyābhyavahṛtamāhārajātaṃ
            pūrvasyāhārasya rasamapariṇatamuttareṇāhārarasenopasṛjat sarvān doṣān prakopayatyāśu,
            jīrṇe tu bhuñjānasya svasthānastheṣu doṣeṣvagnau codīrṇe jātāyāṃ ca bubhukṣāyāṃ vivṛteṣu
            ca srotasāṃ mukheṣu viśuddhe codgāre hṛdaye viśuddhe vātānulomye visṛṣṭeṣu ca
            vātamūtrapurīṣavegeṣvabhyavahṛtamāhārajātaṃ
            sarvaśarīradhātūnapradūṣayadāyurevābhivardhayati kevalaṃ; tasmājjīrṇe+aśnīyāt// </p>
          <p id="CS.3.1.25-5"><a name="CS.3.1.25-5"><!--anchor--></a>vīryāviruddhamaśnīyāt; aviruddhavīryamaśnan hi
            viruddhavīryāhārajairvikārairnopasṛjyate; tasmādvīryāviruddhamaśnīyāt// </p>
          <p id="CS.3.1.25-6"><a name="CS.3.1.25-6"><!--anchor--></a>iṣṭe deśe iṣṭasarvopakaraṇaṃ cāśnīyāt; iṣṭe hi deśe bhuñjāno
            nāniṣṭadeśajairmanovighātakarairbhāvairmanovighātaṃ prāpnoti, tathaiveṣṭaiḥ
            sarvopakaraṇaiḥ; tasmādiṣṭe deśe tatheṣṭasarvopakaraṇaṃ cāśnīyāt// </p>
          <p id="CS.3.1.25-7"><a name="CS.3.1.25-7"><!--anchor--></a>nātidrutamaśnīyāt; atidrutaṃ hi bhuñjānasyotsnehanamavasādanaṃ
            bhojanasyāpratiṣṭhānaṃ ca, bhojyadoṣasādgaṇyopalabdhiśca na niyatā;
            tasmānnātidrutamaśnīyāt// </p>
          <p id="CS.3.1.25-8"><a name="CS.3.1.25-8"><!--anchor--></a>nātivilambitamaśnīyāt; ativilambitaṃ hi bhuñjāno na
            tṛptimadhigacchati, bahu bhuṅkte, śītībhavatyāhārajātaṃ, &amp;viṣamaṃ ca pacyate;
            tasmānnātivilambitamaśnīyāt// </p>
          <p id="CS.3.1.25-9"><a name="CS.3.1.25-9"><!--anchor--></a>ajalpannahasan tanmanā bhuñjīta; jalpato hasato+anyamanaso vā
            bhuñjānasya ta eva hi doṣā bhavanti, ya evātidrutamaśnataḥ; tasmādajalpannahasaṃstanmanā
            bhuñjīta// </p>
          
          <p id="CS.3.1.25"><a name="CS.3.1.25"><!--anchor--></a>ātmānamabhisamīkṣya bhuñjīta samyak; idaṃ mamopaśete idaṃ nopaśeta
            ityevaṃ viditaṃ hyasyātmana ātmasātmyaṃ bhavati; tasmādātmānamabhisamīkṣya bhuñjīta
            samyagiti// </p>
          <p id="CS.3.1.26"><a name="CS.3.1.26"><!--anchor--></a>bhavati cātra </p>
          <div class="lg">
            <div class="l">rasān dravyāṇi doṣāṃśca vikārāṃśca prabhāvataḥ/ </div>
            <div class="l">veda yo deśakālau ca śarīraṃ ca &amp;sa no bhiṣak// </div>
          </div>
          <p id="CS.3.1.27"><a name="CS.3.1.27"><!--anchor--></a>tatra ślokau </p>
          <div class="lg">
            <div class="l">vimānārtho rasadravyadoṣarogāḥ prabhāvataḥ/ </div>
            <div class="l">dravyāṇi nātisevyāni trividhaṃ sātmyameva ca// </div>
            <div class="l">āhārāyatanānyaṣṭau bhojyasādguṇyameva ca/ </div>
            <div class="l">vimāne rasasaṃkhyāte sarvametat prakāśitam// </div>
          </div>
          <p><a name="idp4135120"><!--anchor--></a> ityagniveśakṛte tantre carakapratisaṃskṛte vimānasthāne rasavimānaṃ nāma
            prathamo+adhyāyaḥ//1// </p>
        </div>
        <div class="teidiv1" id="div2_body.1_div1.3_div2.2"><h3><a name="body.1_div1.3_div2.2"></a>3.2.  dvitīyo+adhyāyaḥ/</h3>
          
          <p id="CS.3.2.1"><a name="CS.3.2.1"><!--anchor--></a>athātastrividhakukṣīyaṃ vimānaṃ vyākhyāsyāmaḥ// </p>
          <p id="CS.3.2.2"><a name="CS.3.2.2"><!--anchor--></a>iti ha smāha bhagavānātreyaḥ// </p>
          <p id="CS.3.2.3"><a name="CS.3.2.3"><!--anchor--></a>trividhaṃ kukṣau sthāpayedavakāśāṃśamāhārasyāhāramupayuñjānaḥ;
            tadyathā --- ekamavakāśāṃśaṃ mūrtānāmāhāravikārāṇām, ekaṃ dravāṇām, ekaṃ
            punarvātapittaśleṣmaṇām; etāvatīṃ hyāhāramātrāmupayuñjāno nāmātrāhārajaṃ kiṃcidaśubhaṃ
            prāpnoti// </p>
          <p id="CS.3.2.4"><a name="CS.3.2.4"><!--anchor--></a>na ca kevalaṃ mātrāvattvādevāhārasya
            kṛtsnamāhāraphalasauṣṭhavamavāptuṃ śakyaṃ, prakṛtyādīnāmaṣṭānāmāhāravidhiviśeṣāyatanānāṃ
            pravibhaktaphalatvāt// </p>
          <p id="CS.3.2.5"><a name="CS.3.2.5"><!--anchor--></a>tatrāyaṃ tāvadāhārarāśimadhikṛtya mātrāmātrāphalaviniścayārthaḥ/ </p>
          <p><a name="idp4142192"><!--anchor--></a>etāvāneva hyāhārarāśividhivikalpo yāvanmātrāvattvamamātrāvattvaṃ ca// </p>
          <p id="CS.3.2.6"><a name="CS.3.2.6"><!--anchor--></a>tatra mātrāvattvaṃ pūrvamuddiṣṭaṃ kukṣyaṃśavibhāgena, tadbhūyo
            vistareṇānuvyākhyāsyāmaḥ/ </p>
          <p><a name="idp4143840"><!--anchor--></a>tadyathā --- kukṣeraprapīḍanamāhāreṇa, hṛdayasyānavarodhaḥ, pārśvayoravipāṭanam,
            anatigauravamudarasya, prīṇanamindriyāṇāṃ, kṣutpipāsoparamaḥ,
            sthānāsanaśayanagamanocchvāsapraśvāsahāsyasaṃkathāsu sukhānuvṛttiḥ, sāyaṃ prātaśca
            sukhena pariṇamanaṃ&amp;, balavarṇopacayakaratvaṃ ca; iti mātrāvato lakṣaṇamāhārasya
            bhavati// </p>
          <p id="CS.3.2.7"><a name="CS.3.2.7"><!--anchor--></a>amātrāvattvaṃ punardvividhamācakṣate --- hīnam, adhikaṃ ca/ </p>
          <p><a name="idp4145872"><!--anchor--></a>tatra hīnamātramāhārarāśiṃ
            balavarṇopacayakṣayakaramatṛptikaramudāvartakaramanāyuṣyavṛṣyamanaujasyaṃ
            śarīramanobuddhīndriyopaghātakaraṃ sāravidhamanamalakṣmyāvahamaśīteśca
            vātavikāraṇāmāyatanamācakṣate, atimātraṃ punaḥ sarvadoṣaprakopaṇamicchanti kuśalāḥ/ </p>
          <p><a name="idp4146880"><!--anchor--></a>yo hi mūrtānāmāhārajātānāṃ sauhityaṃ gatvā dravaistṛptimāpadyate bhūyastasyāmāśayagatā
            vātapittaśleṣmāṇo+abhyavahāreṇatimātreṇātiprapīḍyamānāḥ sarve yugapat prakopamāpadyante,
            te prakupitāstamevāhārarāśimapariṇatamāviśya kukṣyekadeśamannāśritā&amp; viṣṭambhayantaḥ
            sahasā vā+apyuttarādharābhyāṃ mārgābhyāṃ pracyāvayantaḥ pṛthak pṛthagmān
            vikārānabhinirvartayantyatimātrabhoktuḥ/ </p>
          <p><a name="idp4147888"><!--anchor--></a>tatra vātaḥ
            śūlānāhāṅgamardamukhaśoṣamūrcchābhramāgnivaiṣamyapārśvapṛṣṭhakaṭigrahasirākuñcanastambhanāni
            karoti, pittaṃ punarjvarātīsārāntardāhatṛṣṇāmadabhramapralapanāni, śleṣmā tu
            chardyarocakāvipākaśītajvarālasyagātragauravāṇi// </p>
          <p id="CS.3.2.8"><a name="CS.3.2.8"><!--anchor--></a>na ca khalu kevalamatimātramevāhārarāśimāmapradoṣakaramicchanti&amp;,
            api tu khalu gururūkṣaśītaśuṣkadviṣṭaviṣṭambhividāhyaśuciviruddhānāmakāle
            cānnapānānāmupasevanaṃ, kāmakrodhalobhamoherṣyāhrīśokamānodvegabhayopataptamanasā vā
            yadannapānamupayujyate, tadapyāmāmeva pradūṣayati// </p>
          <p id="CS.3.2.9"><a name="CS.3.2.9"><!--anchor--></a>bhavati cātra </p>
          <div class="lg">
            <div class="l">mātrayā+apyabhyavahṛtaṃ pathyaṃ cānnaṃ na jīryati/ </div>
            <div class="l">cintāśokabhayakrodhaduḥkhaśayyāprajāgaraiḥ// </div>
          </div>
          <p id="CS.3.2.10"><a name="CS.3.2.10"><!--anchor--></a>taṃ dvividhamāmapradoṣamācakṣate bhiṣajaḥ --- visūcikām, alasakaṃ
            ca// </p>
          <p id="CS.3.2.11"><a name="CS.3.2.11"><!--anchor--></a>tatra visūcikāmūrdhvaṃ cādhaśca pravṛttāmadoṣāṃ yathoktarūpāṃ
            vidyāt// </p>
          <p id="CS.3.2.12"><a name="CS.3.2.12"><!--anchor--></a>alasakamupadekṣyāmaḥ --- durbalasyālpāgnerbahuśleṣmaṇo
            vātamūtrapurīṣavegavidhāriṇaḥ
            sthiragurubahurūkṣaśītaśuṣkānnasevinastadannapānamanilaprapīḍitaṃ śleṣmaṇā ca
            vibaddhamārgamatimātrapralīnamalasatvānna bahirmukhībhavati,
            tataśchardyatīsāravarjyānyāmapradoṣaliṅgānyabhidarśayatyatimātrāṇi/ </p>
          <p><a name="idp4156192"><!--anchor--></a>atimātrapraduṣṭāśca doṣāḥ praduṣṭāmabaddhamārgāstiryaggacchantaḥ kadācideva kevalamasya
            śarīraṃ daṇḍavat stambhayanti, &amp;tatastaṃ daṇḍālasakamasādhyaṃ bruvate/ </p>
          <p><a name="idp4156912"><!--anchor--></a>viruddhādhyaśanājīrṇāśanaśīlinaḥ punarāmadoṣamāmaviṣamityācakṣate&amp; bhiṣajaḥ,
            viṣasadṛśaliṅgatvāt; tat paramasādhyam, āśukāritvādviruddhopakramatvācceti// </p>
          <p id="CS.3.2.13"><a name="CS.3.2.13"><!--anchor--></a>tatra sādhyamāmaṃ praduṣṭamalasībhūtamullekhayedādau pāyayitvā
            salavaṇamuṣṇaṃ vāri, tataḥ svedanavartipraṇidhānābhyāmupācaredupavāsayeccainam/ </p>
          <p><a name="idp4159072"><!--anchor--></a>visūcikāyāṃ tu laṅghanamevāgre viriktavaccānupūrvī/ </p>
          <p><a name="idp4159600"><!--anchor--></a>āmapradoṣeṣu tvannakāle jīrṇāhāraṃ punardoṣāvaliptāmāśayaṃ
            stimitagurukoṣṭhamanannābhilāṣiṇamabhisamīkṣya
            pāyayeddoṣaśeṣapācanārthamauṣadhamagnisaṃdhukṣaṇārthaṃ ca, natvevājīeṇāśanam;
            āmapradoṣadurbalo hyagnirna yugapaddoṣamauṣadhamāhārajātaṃ ca śaktaḥ paktum/ </p>
          <p><a name="idp4160736"><!--anchor--></a>api cāmapradoṣāhārauṣadhavibhramo+atibalatvāduparatakāyāgniṃ&amp;
            sahasaivāturamabalamatipātayet/ </p>
          <p><a name="idp4161280"><!--anchor--></a>āmapradoṣajānāṃ punarivikārāṇāmapatarpaṇenaivoparamo bhavati, sati tvanubandhe
            kṛtāpatarpaṇānāṃ vyādhīnāṃ nigrahe
            nimittaviparītamapāsyauṣadhamātaṅkaviparītamevāvacārayedyathāsvam/ </p>
          <p><a name="idp4161920"><!--anchor--></a>sarvavikārāṇāmapi ca nigrahe hetuvyādhiviparītamauṣadhamicchanti kuśalāḥ, tadarthakāri
            vā/ </p>
          <p><a name="idp4162560"><!--anchor--></a>&amp;vimuktāmapradoṣasya punaḥ paripakvadoṣasya dīpte cāgnāvabhyaṅgāsthāpanānuvāsanaṃ
            vidhivat snehapānaṃ ca yuktyā prayojyaṃ prasamīkṣya
            doṣabheṣajadeśakālabalaśarīrāhārasātmyasattvaprakṛtivayasāmavasthāntarāṇi vikārāṃśca
            samyagiti// </p>
          <p id="CS.3.2.14"><a name="CS.3.2.14"><!--anchor--></a>bhavati cātra</p>
          <div class="lg">
            <div class="l">āhāravidhyāyatanāni cāṣṭau samyak parīkṣyātmahitaṃ vidadhyāt/ </div>
            <div class="l">anyaśca yaḥ kaścidihāsti mārgo hitopayogeṣu bhajeta taṃ ca// </div>
            <div class="l">aśitaṃ khāditaṃ pītaṃ līḍhaṃ ca kva vipacyate/ </div>
            <div class="l">etattvāṃ dhīra pṛcchāmastanna ācakṣva buddhiman// </div>
            <div class="l">ityagniveśapramukhaiḥ śiṣyaiḥ pṛṣṭaḥ punarvasuḥ/ </div>
            <div class="l">ācacakṣe tatastebhyo yatrāhāro vipacyate// </div>
            <div class="l">nābhistanāntaraṃ jantorāmāśaya iti smṛtaḥ/ </div>
            <div class="l">aśitaṃ khāditaṃ pītaṃ līḍhaṃ cātra vipacyate// </div>
            <div class="l">āmāśayagataḥ pākamāhāraḥ prāpya kevalam/ </div>
            <div class="l">pakvaḥ sarvāśayaṃ paścāddhamanībhiḥ prapadyate// </div>
          </div>
          <p id="CS.3.2.19"><a name="CS.3.2.19"><!--anchor--></a>tatra ślokaḥ</p>
          <div class="lg">
            <div class="l">tasya mātrāvato liṅgaṃ phalaṃ coktaṃ yathāyatham/ </div>
            <div class="l">amātrasya tathā liṅgaṃ phalaṃ coktaṃ vibhāgaśaḥ// </div>
          </div>
          <p><a name="idp4174112"><!--anchor--></a> ityagniveśakṛte tantre carakapratisaṃskṛte vimānasthāne trividhakukṣīyavimānaṃ nāma
            dvitīyo+adhyāyaḥ//2// </p>
        </div>



        <div class="teidiv1" id="div2_body.1_div1.3_div2.3"><h3><a name="body.1_div1.3_div2.3"></a>3.3.  tṛtīyo+adhyāyaḥ/</h3>
          
          <p id="CS.3.3.1"><a name="CS.3.3.1"><!--anchor--></a>athāto janapadoddhvaṃsanīyaṃ vimānaṃ vyākhyāsyāmaḥ// </p>
          <p id="CS.3.3.2"><a name="CS.3.3.2"><!--anchor--></a>iti ha smāha bhagavānātreyaḥ// </p>
          <p id="CS.3.3.3"><a name="CS.3.3.3"><!--anchor--></a>janapadamaṇḍale pañcālakṣetre dvijātivarādhyuṣite kāmpilyarājadhānyāṃ
            bhagavān punarvasurātreyo+antevāsigaṇaparivṛtaḥ paścime gharmamāse gaṅgātīre
            vanavicāramanuvicarañchiṣyamagniveśamabravīt// </p>
          <p id="CS.3.3.4"><a name="CS.3.3.4"><!--anchor--></a>dṛśyante hi khalu saumya nakṣatragrahagaṇacandrasūryānilānalānāṃ
            diśāṃ &amp;cāprakṛtibhūtānāmṛtuvaikārikā bhāvāḥ, acirādito bhūrapi ca na
            yathāvadrasavīryavipākaprabhāvamoṣadhīnāṃ pratividhāsyati, tadviyogāccātaṅkaprāyatā
            niyatā/ </p>
          <p><a name="idp4180640"><!--anchor--></a>tasmāt prāguddhvaṃsāt prāk ca bhūmervirasībhāvāduddharadhvaṃ saumya bhaiṣajyāni
            yāvannopahatarasavīryavipākaprabhāvāṇi bhavanti/ </p>
          <p><a name="idp4181360"><!--anchor--></a>vayaṃ caiṣāṃ rasavīryavipākaprabhāvānupayokṣyāmahe ye cāsmānanukāṅkṣanti, yāṃśca
            vayamanukāṅkṣāmaḥ/ </p>
          <p><a name="idp4182048"><!--anchor--></a>na hi samyaguddhṛteṣu saumya bhaiṣajyeṣu samyagvihiteṣu samyak cāvacāriteṣu
            janapadoddhvaṃsakarāṇāṃ vikārāṇāṃ kiṃcit pratīkāragauravaṃ bhavati// </p>
          <p id="CS.3.3.5"><a name="CS.3.3.5"><!--anchor--></a>evaṃvādinaṃ bhagavantamātreyamagniveśa uvāca---uddhṛtāni khalu
            bhagavan! bhaiṣajyāni, samyagvihitāni, *samyagavacāritāni ca; api tu khalu
            janapadoddhvaṃsanamekenaiva vyādhinā
            yugapadasamānaprakṛtyāhāradehabalasātmyasattvavayasāṃ manuṣyāṇāṃ kasmādbhavatīti// </p>
          <p id="CS.3.3.6"><a name="CS.3.3.6"><!--anchor--></a>tamuvāca bhagavānātreyaḥ---evamasāmānyāvatāmapyebhiragniveśa!
            prakṛtyādibhirbhāvairmanuṣyāṇāṃ ye+anyebhāvāḥ sāmānyāstadvaiguṇyāt samānakālāḥ
            samānaliṅgāśca vyādhayo+abhinirvartamānā janapadamuddhvaṃsayanti/ </p>
          <p><a name="idp4185712"><!--anchor--></a>te tu khalvime bhāvāḥ sāmānyā janapadeṣu bhavanti; tadyathā---vāyuḥ, udakaṃ, deśaḥ,
            kāla iti// </p>
          
          <p id="CS.3.3.7-1"><a name="CS.3.3.7-1"><!--anchor--></a>tatra vātamevaṃvidhamanārogyakaraṃ vidyāt;
            tadyathā---yathartuviṣamamatistimitamaticalamatiparuṣamatiśītamatyuṣṇamatirūkṣamatybhiṣyandinamatibhairavārāvamatipratihataparasparagatimatikuṇḍalinamasātmyagandhabāṣpasikatāpāṃśudhūmopahatamiti; </p>
          <p id="CS.3.3.7-2"><a name="CS.3.3.7-2"><!--anchor--></a> udakaṃ tu khalvatyarthavikṛtagandhavarṇarasasparśaṃ
            kledabahulamapakrāntajalacaravihaṅgam-*upakṣīṇajaleśayamaprītikaramapagataguṇaṃ
            vidyāt;</p>
          <p id="CS.3.3.7-3"><a name="CS.3.3.7-3"><!--anchor--></a> deśaṃ punaḥ prakṛtivikṛtavarṇagandharasasparśaṃ
            kledabahulamupasṛṣṭaṃ
            sarīsṛpavyālamaśakaśalabhamakṣikāmūṣakolūkaśmāśānikaśakunijambūkādibhistṛṇolūpopavanavantaṃ
            pratānādibahulamapūrvavadavapatitaśuṣkanaṣṭaśasyaṃ dhūmrapavanaṃ
            pradhmātapatatrigaṇamudbhrāntavyathitavividhamṛgapakṣisaṅghamutsṛṣṭamaṣṭadharmasatyalajjācāraśīlaguṇajanapadaṃ
            *śaśvatkṣubhitodīrṇasalilāśayaṃ *pratatolkāpātanirghātabhūmikampamatibhayārāvarūpaṃ
            rūkṣatāmrāruṇasitābhrajālasaṃvṛtārkacandratārakamabhīkṣṇaṃ sasaṃbhramodvegamiva
            satrāsaruditamiva satamaskamiva guhyakācaritamivākranditaśabdabahulaṃ cāhitaṃ
            vidyāt;</p>
          <p id="CS.3.3.7-4"><a name="CS.3.3.7-4"><!--anchor--></a> kālaṃ tu khalu yathartuliṅgādviparītaliṅgamatiliṅgaṃ hīnaliṅgaṃ
            cāhitaṃ vyavasyet;</p>
          
          <p id="CS.3.3.7"><a name="CS.3.3.7"><!--anchor--></a> imānevaṃdoṣayuktāṃścaturo bhāvāñjanapadoddhvaṃsakarān vadanti
            kuśalāḥ; ato+anyathābhūtāṃstu hitānācakṣate// </p>
          <p id="CS.3.3.8"><a name="CS.3.3.8"><!--anchor--></a>viguṇeṣvapi khalveteṣu janapadoddhvaṃsakareṣu bhāveṣu
            bheṣajenopapādyamānānāmabhayaṃ bhavati rogebhya iti // </p>
          <p id="CS.3.3.9"><a name="CS.3.3.9"><!--anchor--></a>bhavanti cātra---</p>
          <div class="lg">
            <div class="l">vaiguṇyamupapannānāṃ deśakālānilāmbhasām/ </div>
            <div class="l">garīyastvaṃ viśeṣeṇa hetumat saṃpravakṣyate// </div>
            <div class="l">vātājjalaṃ jalāddeśaṃ deśāt kālaṃ svabhāvataḥ/ </div>
            <div class="l">*vidyādduṣparihāryatvādgarīyastaramarthavit// </div>
            <div class="l">vāyvādiṣu yathoktānāṃ koṣāṇāṃ tu viśeṣavit/ </div>
            <div class="l">pratīkārasya saukarye nidyāllāghavalakṣaṇam// </div>
            <div class="l">caturṣvapi tu duṣṭeṣu kālānteṣu yadā narāḥ/ </div>
            <div class="l">bheṣajenopapādyante na bhavantyāturāstadā// </div>
            <div class="l">yeṣāṃ na mṛtyusāmānyaṃ sāmānyaṃ na ca karmaṇām/ </div>
            <div class="l">karma pañcavidhaṃ teṣāṃ bheṣajaṃ paramucyate// </div>
            <div class="l">rasāyanānāṃ vidhivaccopayogaḥ praśasyate/ </div>
            <div class="l">śasyate dehavṛttiśca bheṣajaiḥ pūrṛvamuddhṛtaiḥ// </div>
            <div class="l">satyaṃ bhūte dayā dānaṃ balayo devatārcanam/ </div>
            <div class="l">sadvṛttasyānuvṛttiśca praśamo guptirātmanaḥ// </div>
            <div class="l">hitaṃ janapadānāṃ ca śivānāmupasevanam/ </div>
            <div class="l">sevanaṃ brahmacaryasya tathaiva brahmacāriṇām// </div>
            <div class="l">saṃkathā dharmaśāstrāṇāṃ maharṣīṇāṃ jitātmanām/ </div>
            <div class="l">dhārmikaiḥ sāttvikairnityaṃ sahāsyā vṛddhasaṃmataiḥ// </div>
            <div class="l">ityetadbheṣajaṃ proktamāyuṣaḥ paripālanam/ </div>
            <div class="l">yeṣāmaniyato mṛtyustasmin kāle sudāruṇe// </div>
          </div>
          <p id="CS.3.3.19"><a name="CS.3.3.19"><!--anchor--></a>iti śrutvā janapadoddhvaṃsane kāraṇāni punarapi
            bhagavantamātreyamagniveśa uvāca---atha khalu bhagavan! kutomūlameṣāṃ vāyvādīnāṃ
            vaiguṇyamutpadyate? yenopapannā janapadamuddhvaṃsayantīti// </p>
          <p id="CS.3.3.20"><a name="CS.3.3.20"><!--anchor--></a>tamuvāca bhagavānātreyaḥ---sarveṣāmapyagniveśa! vāyvādināṃ
            yadvaiguṇyamutpadyate tasya mūlamadharmaḥ, tanmūlaṃ vā+&amp;asatkarma pūrvakṛtaṃ;
            tayoryoniḥ prajñāparādha eva/ </p>
          <p><a name="idp4213712"><!--anchor--></a>tadyathā---yadā vaideśa-&amp;nagaranigamajanapadapradhānā dharmamutkramyādharmeṇa
            prajāṃ vartayanti, tadāśritopāśritāḥ paurajanapadā vyavahāropajīvinaśca
            tamadharmamabhivardhayanti, tataḥ so+adharmaḥ prasabhaṃ dharmamantardhatte,
            tataste+antarhitadharmāṇo devatābhirapi tyajyante; teṣāṃ
            tathā+antarhitadharmaṇāmadharmaṇāmadharmapradhānānāmapakrāntadevatānāmṛtavo vyāpadyante;
            tena nāpo yathākālaṃ devo varṣati na vā varṣati vikṛtaṃ vā varṣati, vātā na
            samyagabhivānti, kṣitirvyāpadyate, salilānyupaśuṣyanti, auṣadhayaḥ svabhāvaṃ
            parihāyāpadyante vikṛtiṃ; tata uddhvaṃsante janapadāḥ &amp;spṛśyābhyavahāryadoṣāt// </p>
          <p id="CS.3.3.21"><a name="CS.3.3.21"><!--anchor--></a>tathā śastraprabhavasyāpi janapadoddhvaṃsasyādharma eva
            heturbhavati/ye+atipravṛddhalobhakrodhamohamānāste
            durbalānavamatyātmasvajanaparopaghātāya śastreṇa parasparamabhikrāmanti, parān
            vā+abhikrāmanti, parairvā+abhikrāmyante// </p>
          <p id="CS.3.3.22"><a name="CS.3.3.22"><!--anchor--></a>rakṣogaṇādibhirvā
            vividhairbhūtasaṅghaistamadharmamanyadvā+apyapacārāntaramupalabhyābhihanyante// </p>
          <p id="CS.3.3.23"><a name="CS.3.3.23"><!--anchor--></a>tathā+abhiśāpaprabhavasyāpyadharma eva heturbhavati/ </p>
          <p><a name="idp4219168"><!--anchor--></a>ye luptadharmāṇo dharmādapetāste guruvṛddhasiddharṣipūjyānavamatyāhitānyācaranti;
            tatastāḥ prajā gurvādibhirabhiśaptā bhasmatāmupayānti prāgevānekapuruṣakulavināśāya,
            *niyatapratyayopalambhādaniyatāścāpare// </p>
          <p id="CS.3.3.24"><a name="CS.3.3.24"><!--anchor--></a>prāgapi cādharmādṛte nāśubhotpattiranyato+abhūt/ </p>
          <p><a name="idp4220976"><!--anchor--></a>ādikāle hyaditisutasamaujaso+ativimalavipulaprabhāvāḥ
            pratyakṣadevadevarṣidharmayajñavidhividhānāḥ śailasārasaṃhatasthiraśarīrāḥ
            prasannavarṇendriyāḥ
            pavanasamabalajavaparākramāścārusphico+abhirūpapramāṇākṛtiprasādopacayavantaḥ
            satyārjavānṛśaṃsyadānadamaniyamatapaupavāsabrahmacaryavrataparā
            vyapagatabhayarāgadveṣamohalobhakrodhaśokamānaroganidrātandrāśramaklamālasyaparigrahāśca
            puruṣā babhūvuramitāyuṣaḥ/ </p>
          <p><a name="idp4222480"><!--anchor--></a>teṣām-*udārasattvaguṇakarmaṇāmacintyarasavīryavipākaprabhāvaguṇasamuditāni
            prādurbabhūvuḥ śasyāni sarvaguṇasamuditatvāt pṛthivyādīnāṃ kṛtayugasyādau/ </p>
          <p><a name="idp4223280"><!--anchor--></a>bhraśyati tu kṛtayuge keṣāṃcidatyādānāt sāṃpannikānāṃ sattvānāṃ śarīragauravamāsīt,
            śarīragauravācchramaḥ, śramādālasyam, ālasyāt saṃcayaḥ, saṃcayāt parigrahaḥ,
            parigrahāllobhaḥ prādurāsīt kṛte/ </p>
          <p><a name="idp4224224"><!--anchor--></a>tatastretāyāṃ lobhādabhidrohaḥ, abhidrohānṛtavacanam, anṛtavacanāt
            kāmakrodhamānadveṣapāruṣyābhighātabhayatāpaśokacintodvegādayaḥ pravṛttāḥ/ </p>
          <p><a name="idp4224992"><!--anchor--></a>tatastretāyāṃ dharmapādo+antardhānamaganat/ </p>
          <p><a name="idp4225488"><!--anchor--></a>tsyāntardhānāt yugavarṣapramāṇasya pādahrāsaḥ, pṛthivyādeśca guṇapādapraṇāśo+abhūt/ </p>
          <p><a name="idp4226112"><!--anchor--></a>tatpraṇāśakṛtaśca śasyānāṃ snehavaimalyarasavīryavipākaprabhāvaguṇapādabhraṃśaḥ/ </p>
          <p><a name="idp4226720"><!--anchor--></a>tatastāni prajāśarīrāśi
            hīyamānaguṇapādairāhāravihārairayathāpūrvamupaṣṭabhyamānānyagnimārutaparītāni
            prāgvyādhibhirjvarādibhirākrāntāni/ataḥ prāṇino hrāsamavāpurāyuṣaḥ kramaśa iti// </p>
          <p id="CS.3.3.25"><a name="CS.3.3.25"><!--anchor--></a>bhavataścātra---</p>
          <div class="lg">
            <div class="l">yuge yuge dharmapadaḥ krameṇānena hīyate/ </div>
            <div class="l">guṇapādaśca bhūtānāmevaṃ lokaḥ pralīyate// </div>
            <div class="l">saṃvatsaraśate pūrṇe yāti saṃvatsaraḥ kṣayam/ </div>
            <div class="l">dehināmāyuṣaḥ kāle yatra yanmānamiṣyate// </div>
          </div>
          <p id="CS.3.3.27"><a name="CS.3.3.27"><!--anchor--></a>iti vikārāṇāṃ prāgutpattiheturukto bhavati// </p>
          <p id="CS.3.3.28"><a name="CS.3.3.28"><!--anchor--></a>evaṃvādinaṃ bhagavantamagniveśa uvāca---kinnu khalu bhagavan!
            niyatakālapramāṇamāyuḥ sarvaṃ na veti// </p>
          <p id="CS.3.3.29"><a name="CS.3.3.29"><!--anchor--></a>taṃ bhagavānuvāca---</p>
          <div class="lg">
            <div class="l">ihāgniveśa! bhūtānāmāyuryuktimapekṣate/ </div>
            <div class="l">daive puruṣakāre ca sthitaṃ hyasya balābalam// </div>
            <div class="l">daivamātmakṛtaṃ vidyāt karma yati paurvadaihikam/ </div>
            <div class="l">smṛtaḥ puruṣakārastu kriyate yadihāparam// </div>
            <div class="l">balābalaviśeṣo+asthi tayorapi ca karmaṇoḥ/ </div>
            <div class="l">dṛṣṭaṃ hi trividhaṃ karma hīnaṃ madhyamamuttamam// </div>
            <div class="l">tayorudārayoryuktirdīrghasya ca sukhasya ca/ </div>
            <div class="l">niyatasyāyuṣo heturviparītasya cetarā// </div>
            <div class="l">madhyamā madhyamasyeṣṭā kāraṇaṃ śṛṇu cāparam/ </div>
            <div class="l">daivaṃ puruṣakāreṇa durbalaṃ hyupahanyate// </div>
            <div class="l">daivena cetarat karma viśiṣṭenopahanyate/ </div>
            <div class="l">dṛṣṭvā yadeke manyante niyataṃ mānamāyuṣaḥ// </div>
            <div class="l">karma kiṃcit kvacit kāle vipāke niyataṃ mahat/ </div>
            <div class="l">kiṃcittvakālaniyataṃ pratyayaiḥ pratibodhyate// </div>
          </div>
          <p id="CS.3.3.36"><a name="CS.3.3.36"><!--anchor--></a>tasmādubhayadṛṣṭatvādekāntagrahaṇamasādhu/ </p>
          <p><a name="idp4245296"><!--anchor--></a>nidarśanamapi cātrodāhariṣyāmaḥ---yadi hi niyatakālapramāṇamāyuḥ sarvaṃ syāt,
            tadā++āyuṣkāmāṇāṃ
            namantrauṣadhimaṇimaṅgalabalyupahārahomaniyamaprāyaścittopavāsasvastyayanapraṇipātagamanādyāḥ
            kriyā iṣṭayaśca prayojyeran; nodbhrāntacaṇḍacapalagogajoṣṭrakharaturagamahiṣādayaḥ
            pavanādayaśca duṣṭāḥ parihāryāḥ syuḥ, na prapātagiriviṣamadurgāmbuvegāḥ, tathā na
            pramattonmattodbhrāntacaṇḍacapalamohalobhākulamatayaḥ, nārayaḥ, na pravṛddho+agniḥ, ca
            vividhaviṣāśrayāḥ sarīsṛporagādayaḥ, na sāhasaṃ, nādeśakālacaryā, na narendraprakopa
            iti; evamādayo hi bhāvā nābhāvakarāḥ syuḥ, āyuṣaḥ sarvasya niyatakālapramāṇatvāt/ </p>
          <p><a name="idp4247376"><!--anchor--></a>na cānabhyastākālamaraṇabhayanivārakāṇāmakālamaraṇabhayamāgacchet prāṇināṃ,
            vyarthāścārambhakathāprayogabuddhayaḥ syurmaharṣīṇāṃ rasāyanādhikāre, nāpīndro
            niyatāyuṣaṃ śatruṃ vajreṇābhihanyāt, nāśvināvārtaṃ *bheṣajenopapādayetāṃ, na maharṣayo
            yatheṣṭamāyustapasā prāpnuyuḥ, na ca viditaveditavyā maharṣayaḥ sasureśāḥ samyak
            paśyeyurupadeśeyurācareyurvā/ </p>
          <p><a name="idp4248384"><!--anchor--></a>api ca sarvacakṣuṣāmetat paraṃ yadaindraṃ *cakṣuḥ, idaṃ cāpyasmākaṃ tena pratyakṣaṃ;
            yathā---puruṣasahasrāṇāmutthāyotthāya^*āhavaṃ kurvatāmakurvatāṃ cātulyāyuṣṭvaṃ, tathā
            jātamātrāṇāmapratīkārāt pratīkārācca, aviṣaviṣaprāśināṃ cāpyatulyāyuṣṭvameva, na ca
            tulyo yogakṣema udapānaghaṭānāṃ citraghaṭānāṃ cotsīdatāṃ; tasmāddhitopacāramūlaṃ
            jīvitam, ato viparyayānmṛtyuḥ/ </p>
          <p><a name="idp4249424"><!--anchor--></a>api ca deśakālātmaguṇaviparītānāṃ karmaṇāmāhāravikārāṇāṃ ca *kramopayogaḥ samyak,
            tyāgaḥ *sarvasya cātiyogāyogamithyāyogānāṃ, *sarvātiyogasaṃdhāraṇam,
            asaṃdhāraṇamudīrṇānāṃ ca gatimatāṃ, sāhasānāṃ ca varjanam, ārigyānuvṛtto
            hetumupalabhāmahe samyagupadiśāmaḥ samyak paśyāmaśceti// </p>
          <p id="CS.3.3.37"><a name="CS.3.3.37"><!--anchor--></a>ataḥ paramagniveśa uvāca---evaṃ satyaniyatakālapramāṇāyuṣāṃ
            bhagavan! kathaṃ kālamṛtyurakālamṛtyurvābhavatīti// </p>
          <p id="CS.3.3.38"><a name="CS.3.3.38"><!--anchor--></a>tamuvāca bhagavānātreyaḥ---śrūyatāmagniveśa! yathā
            yānasamāyukto+akṣaḥ prakṛtyaivākṣaguṇairupetaḥ sa ca sarvaguṇopapanno vāhyamāno
            yathākālaṃ svapramāṇakṣayādevāvasānaṃ gacchet, tathā++āyuḥ śarīropagataṃ balavatprakṛtyā
            yathāvadupacaryamāṇaṃ svapramāṇakṣayādevāvasānaṃ gacchati; sa mṛtyuḥ kāle/ </p>
          <p><a name="idp4253008"><!--anchor--></a>yathā ca sa
            evākṣo+atibhārādhiṣṭhitatvādviṣamapathādapathādakṣacakrabhaṅgādvāgyavāhakadoṣādaṇimokṣādanupāṅgāt
            paryasanāccāntarā+avasānamāpadyate,
            tathā++āyurapyayathābalamārambhādayathāgnyabhyavaharaṇādviṣamābhyavaharaṇādviṣamaśarīranyāsādatimaithunādasatsaṃśrayādudīrṇavegavinigrahādvidhāryavegāvidhāraṇādbhūtaviṣavāyvagnyupatāpādabhighātādāhārapratīkāravivarjanāccāntarā+avasānamāpadyate,
            sa mṛtyurakāle; tathā jvarādīnapyātaṅkānmithyopacaritānakālamṛtyūn paśyāma iti// </p>
          <p id="CS.3.3.39"><a name="CS.3.3.39"><!--anchor--></a>athāgniveśaḥ papraccha---kinnu khalu bhagavan! jvaritebhyaḥ
            pānīyamuṣṇaṃ prayacchanti bhiṣajo bhūyiṣṭhaṃ na tathā śītam, asti ca śītasādhyo+api
            dhāturjvarakara iti// </p>
          <p id="CS.3.3.40"><a name="CS.3.3.40"><!--anchor--></a>tamuvāca bhagavānātreyaḥ---jvaritasya
            kāyasamutthānadeśakālānabhisamīkṣya pācanārthaṃ pānīyamuṣṇaṃ prayacchanti bhiṣajaḥ/ </p>
          <p><a name="idp4257104"><!--anchor--></a>jvaro hyāmāśayasamutthaḥ, prāyo bheṣajāni cāmāśayasamutthānāṃ vikārāṇāṃ
            *pācanavamanāpatarpaṇasamarthāni bhavanti; pācanārthaṃ ca pānīyamuṣṇaṃ,
            tasmādetajjvaritebhyaḥ prayacchanti bhiṣajo bhūyiṣṭham/ </p>
          <p><a name="idp4258048"><!--anchor--></a>taddhi teṣāṃ vātamanulomayati, agniṃ codaryamudīrayati, kṣipraṃ jarāṃ gacchati,
            śleṣmāṇaṃ pariśoṣayati, svalpamapi ca pītaṃ tṛṣṇāpraśamanāyopakalpate; tathāyuktamapi
            caitannātyarthotsannapitte jvare sadāhabhramapralāpātisāre vā pradeyam, uṣṇena hi
            dāhabhramapralāpātisārā bhūyo+abhivardhante, śītena copaśāmyantīti// </p>
          <p id="CS.3.3.41"><a name="CS.3.3.41"><!--anchor--></a>bhavati cātra---</p>
          <div class="lg">
            <div class="l">śītenoṣṇakṛtān rogāñchamayanti bhiṣagvidaḥ/ </div>
            <div class="l">ye tu śītakṛtā rogāsteṣāmuṣṇaṃ bhiṣagjitam// </div>
          </div>
          <p id="CS.3.3.42"><a name="CS.3.3.42"><!--anchor--></a>evamitareṣāmapi vyādhīnāṃ vidānaviparītaṃ bheṣajaṃ bhavati;
            yathā---apatarpaṇanimittānāṃ vyādhīnāṃ nāntareṇa pūraṇamasti śāntiḥ, tathā
            pūraṇanimittānāṃ vyādhīnāṃ nāntareṇāpatarpaṇam// </p>
          <p id="CS.3.3.43"><a name="CS.3.3.43"><!--anchor--></a>apatarpaṇamapi ca trividhaṃ---laṅghanaṃ, laṅghanapācanaṃ,
            doṣāvasecanaṃ ceti// </p>
          <p id="CS.3.3.44"><a name="CS.3.3.44"><!--anchor--></a>tatra laṅghanam-*alpabaladoṣāṇāṃ, laṅghanena hyagnimārutavṛddhyā
            vātātapaparītamivālpamudakamalpo doṣaḥ praśoṣamāpadyate; *laṅghanapācane tu
            madhyabaladoṣāṇāṃ, laṅghanapācanābhyāṃ hi sūryasaṃtāpamārutābhyāṃ
            pāṃśubhasmāvakiraṇairiva cānatibahūdakaṃ madhyabalo doṣaḥ praśoṣamāpadyate; bahudoṣāṇāṃ
            punardoṣāvasecanameva kāryaṃ, na hyabhinne kedārasetau palvalāpraseko+asti,
            tadvaddoṣāvasecanam// </p>
          <p id="CS.3.3.45"><a name="CS.3.3.45"><!--anchor--></a>doṣāvasecanamanyadvā bheṣajaṃ prāptakālamapyāturasya naivaṃvidhasya
            kuryāt/ </p>
          <p><a name="idp4266272"><!--anchor--></a>tadyathā---*anapavādapratīkārasyādhanasyāparicārakasya vaidyamāninaścaṇḍasyāsūyakasya
            tīvrādharmāruceratikṣīṇabalamāṃsaśoṇitasyāsādhyarogopahatasya mumūrṣuliṅgānvitasya ceti/ </p>
          <p><a name="idp4267120"><!--anchor--></a>evaṃvidhaṃ hyāturamupacaran bhiṣak pāpīyasā+ayaśasā yogamṛcchatīti// </p>
          <p id="CS.3.3.46"><a name="CS.3.3.46"><!--anchor--></a>bhavati cātra--- </p>
          <div class="lg">
            <div class="l">tadātve cānubandhe vā yasya syādaśubhaṃ phalam/ </div>
            <div class="l">karmaṇastanna kartavyametadbuddhimatāṃ matam// </div>
            <div class="l">(alpodakadrumo yastu pravātaḥ pracurātapaḥ/ </div>
            <div class="l">jñeyaḥ sa jāṅgalo deśaḥ svalparogatamo+api ca// </div>
            <div class="l">pracurodakavṛkṣo yo nivāto durlabhātapaḥ/ </div>
            <div class="l">anūpo bahudoṣaśca, samaḥ sādhāraṇo mataḥ//)</div>
          </div>
          <p id="CS.3.3.49"><a name="CS.3.3.49"><!--anchor--></a> tatra ślokāḥ--- </p>
          <div class="lg">
            <div class="l">pūrvarūpāṇi sāmānyā hetavaḥ sasvalakṣaṇāḥ/ </div>
            <div class="l">deśoddhvaṃsasya bhaiṣajyaṃ hetūnāṃ mūlameva ca// </div>
            <div class="l">prāgvikārasamutpattirāyuṣaśca kṣayakramaḥ/ </div>
            <div class="l">maraṇaṃ prati bhūtānāṃ kālākālaviniścayaḥ// </div>
            <div class="l">yathā cākālamaraṇaṃ yathāyuktaṃ ca bheṣajam/ </div>
            <div class="l">siddhiṃ yātyauṣadhaṃ yeṣāṃ na kuryādyena hetunā// </div>
            <div class="l">tadātreyo+agniveśāya nikhilaṃ sarvamuktavān/ </div>
            <div class="l">deśoddhvaṃsanimittīye vimāne munisattamaḥ// </div>
          </div>
          <p><a name="idp4279584"><!--anchor--></a> ityagniveśakṛte tantre carakapratisaṃskṛte vimānasthāne janapadoddhvaṃsanīyavimānaṃ
            nāma tṛtīyo+adhyāyaḥ//3// </p>
        </div>


        <div class="teidiv1" id="div2_body.1_div1.3_div2.4"><h3><a name="body.1_div1.3_div2.4"></a>3.4.  caturtho+adhyāyaḥ/</h3>
          
          <p id="CS.3.4.1"><a name="CS.3.4.1"><!--anchor--></a>athātastrividharogaviśeṣavijñānīyaṃ vimānaṃ vyākhyāmaḥ// </p>
          <p id="CS.3.4.2"><a name="CS.3.4.2"><!--anchor--></a>iti ha smāha bhagavānātreyaḥ// </p>
          <p id="CS.3.4.3"><a name="CS.3.4.3"><!--anchor--></a>trividhaṃ khalu rogaviśeṣavijñānaṃ bhavati; tadyathā---āptopadeśaḥ,
            pratyakṣam, anumānaṃ ceti// </p>
          <p id="CS.3.4.4"><a name="CS.3.4.4"><!--anchor--></a>tatrāptopadeśo nāmāptavacanam/ </p>
          <p><a name="idp4285056"><!--anchor--></a>āptā hyavitarkasmṛtivibhāgavido niṣprītyupatāpadarśinaśca/ </p>
          <p><a name="idp4285520"><!--anchor--></a>teṣāmevaṃguṇayogādyadvacanaṃ tat pramāṇam/ </p>
          <p><a name="idp4286032"><!--anchor--></a>apramāṇaṃ punar-*mattonmattamūrkharaktaduṣṭavacanamiti; pratyakṣaṃ tu khalu tadyat
            svayamindriyair-*manasā copalabhyate/ </p>
          <p><a name="idp4286736"><!--anchor--></a>anumānaṃ khalu tarko yuktyapekṣaḥ// </p>
          <p id="CS.3.4.5"><a name="CS.3.4.5"><!--anchor--></a>trividhena khalvanena jñānasamudāyena pūrvaṃ parīkṣya rogaṃ sarvathā
            *sarvamathottarakālamadhyavasānamadoṣaṃ bhavati, na hi jñānāvayavena kṛtsne jñeye
            jñānamutpadyate/ </p>
          <p><a name="idp4288480"><!--anchor--></a>trividhe tvasmin jñānasamudaye pūrvamāptopadeśājjñānaṃ, tataḥ pratyakṣānumānābhyāṃ
            parīkṣopapadyate/ </p>
          <p><a name="idp4289152"><!--anchor--></a>kiṃ gyanupadiṣṭaṃ pūrvaṃ yattat pratyakṣānumānābhyāṃ parīkṣamāṇo vidyāt/tasmāddvividhā
            parīkṣā jñānavatāṃ pratyakṣam, anumānaṃ ca; trividhā vā sahopadeśena// </p>
          <p id="CS.3.4.6"><a name="CS.3.4.6"><!--anchor--></a>tatredamupadiśanti
            buddhimantaḥ---rogamekaikamevaṃprakopaṇamevaṃyonimevamutthānamevamātmānamevamadhiṣṭhānamevaṃvedanamevaṃsaṃsthānamevaṃśabdasparśarūparasagandhamevamupadravamevaṃvṛddhisthānakṣayasamanvitamevamudarkamevaṃnāmānamevaṃyogaṃ
            vidyāt; tasminniyaṃ pratīkārārthā pravṛttirathavā nivṛttirityupadeśājjñāyate// </p>
          <p id="CS.3.4.7"><a name="CS.3.4.7"><!--anchor--></a>pratyakṣatastu khalu rogatattvaṃ bubhutsuḥ sarvairindriyaiḥ
            sarvānindriyārthānāturaśarīragatān parīkṣeta, anyatra rasajñānāt;
            tadyathā---antrakūjanaṃ, sandhisphuṭanamaṅgulīparvaṇāṃ ca, svaraviśeṣāṃśca, ye cānye+api
            keciccharīropagatāḥ śabdāḥ syu(s)tāñchrotreṇa parīkṣeta; *varṇasaṃsthānapramāṇacchāyāḥ,
            śarīraprakṛtivikārau, cakṣurvaiṣayikāṇi yāni cānyānyanuktāni tāni cakṣuṣā parīkṣeta;
            rasaṃ tu khalvāturaśarīragatamindriyavaiṣayikamapyanumānādavagacchet, na hyasya
            pratyakṣeṇa grahaṇamupapadyate, tasmādāturaparipraśnenaivāturamukharasaṃ vidyāt,
            yūkāpasarpaṇena tvasya śarīravairasyaṃ, makṣikopasarpaṇena śarīramādhuryaṃ,
            lohitapittasaṃdehe tu kiṃ dhārilohitaṃ lohitapittaṃ veti
            śvakākabhakṣaṇāddhārilohitamabhakṣaṇāllohitapittamityanumātavyam,
            evamanyānapyāturaśarīragatān rasānanumimīta; gandhāṃstu khalu sarvaśarīragatānāturasya
            prakṛtivaikārikān ghrāṇena parīkṣeta; sparśaṃ ca pāṇinā prakṛtivikṛtiyuktam/ </p>
          <p><a name="idp4294096"><!--anchor--></a>iti pratyakṣato+*anumānādupadeśataśca parīkṣaṇamuktam// </p>
          <p id="CS.3.4.8"><a name="CS.3.4.8"><!--anchor--></a> ime tu *khalvanye+apyevameva bhūyo+anumānajñeyā bhavanti bhāvāḥ/ </p>
          <p><a name="idp4295648"><!--anchor--></a>tadyathā---agniṃ jaraṇaśaktyā parīkṣeta, balaṃ vyāyāmaśaktyā, śrotrādīni
            śabdādyarthagrahaṇena, mano+arthāvyabhicaraṇena, vijñānaṃ vyavasāyena, rajaḥ saṅgena,
            mohamavijñānena, krodhamabhidroheṇa, śokaṃ dainyena, harṣamāmodena, prītiṃ toṣeṇa,
            bhayaṃ viṣādena, dharmaviṣādena, *vīryamutthānena, avasthānamavibhrameṇa,
            śraddhāmabhiprāyeṇa, medhāṃ grahaṇena, saṃjñāṃ nāmagrahaṇena, smṛtiṃ smaraṇena,
            hriyamapatrapaṇena, śīlamanuśīlanena, dveṣaṃ pratiṣedhena, *upadhimanubandhena,
            dhṛtimalaulyena, vaśyatāṃ vidheyatayā, vayobhaktisātmyavyādhisamutthānāni
            kāladeśopaśayavedanāviśeṣeṇa, gūḍhaliṅgaṃ vyādhimupaśayānupaśayābhyāṃ,
            doṣapramāṇaviśeṣamapacāraviśeṣeṇa, āyuṣaḥ kṣayamariṣṭaiḥ, upasthitaśreyastvaṃ
            kalyāṇābhiniveśena, amalaṃ sattvamavikāreṇa, grahaṇyāstu mṛdudāruṇatvaṃ
            svapnadarśanamabhiprāyaṃ *dviṣṭeṣṭasukhaduḥkhāni cāturaparipraśnenaiva vidyāditi// </p>
          <p id="CS.3.4.9"><a name="CS.3.4.9"><!--anchor--></a>bhavanti cātra--- </p>
          <div class="lg">
            <div class="l">āptataścopadeśena pratyakṣakaraṇena ca/ anumānena ca vyādhīn samyagvidyādvicakṣaṇaḥ// </div>
            <div class="l">sarvathā sarvamālocya yathāsaṃbhavamarthavit/ </div>
            <div class="l">athādhyavasyettattve ca kārye ca tadanantaram// </div>
            <div class="l">kāryatattvaviśeṣajñaḥ pratipattau na muhyati/ </div>
            <div class="l">amūḍhaḥ phalamāpnoti yadamohanimittajam// </div>
            <div class="l">jñānabuddhipradīpena yo nāviśati *tattvavit/ </div>
            <div class="l">āturasyāntarātmānaṃ na sa rogāṃścikitsati// </div>
          </div>
          <p id="CS.3.4.13"><a name="CS.3.4.13"><!--anchor--></a>tatra ślokau---</p>
          <div class="lg">
            <div class="l">sarvarogaviśeṣāṇāṃ trividhaṃ jñānasaṃgraham/ </div>
            <div class="l">yathā copadiśantyāptāḥ pratyakṣaṃ gṛhyate yathā// </div>
            <div class="l">ye yathā cānumānena jñeyāstāṃścāpyudāradhīḥ/ </div>
            <div class="l">bhāvāṃstrirogavijñāne vimāne muniruktavān// </div>
          </div>
          <p><a name="idp4307600"><!--anchor--></a> ityagniveśakṛte tantre carakapratisaṃskṛte vimānasthāne trividharogaviśeṣavijñānīyaṃ
            vimānaṃ nāma caturtho+adhyāyaḥ//4// </p>
        </div>


        <div class="teidiv1" id="div2_body.1_div1.3_div2.5"><h3><a name="body.1_div1.3_div2.5"></a>3.5.  pañcamo+adhyāyaḥ/</h3>
          
          <p id="CS.3.5.1"><a name="CS.3.5.1"><!--anchor--></a>athātaḥ srotasāṃ vimānaṃ vyākhyāsyāmaḥ// </p>
          <p id="CS.3.5.2"><a name="CS.3.5.2"><!--anchor--></a>iti ha smāha bhagavānātreyaḥ// </p>
          <p id="CS.3.5.3"><a name="CS.3.5.3"><!--anchor--></a>yāvantaḥ puruṣe mūrtimanto bhāvaviśeṣāstāvanta evāsmin srotasāṃ
            prakāraviśeṣāḥ/ </p>
          <p><a name="idp4312112"><!--anchor--></a>sarve hi bhāvā puruṣe nāntareṇa srotāṃsyabhinirvartante, kṣayaṃ vā+apyabhigacchanti/ </p>
          <p><a name="idp4312720"><!--anchor--></a>srotāṃsi khalu pariṇāmamāpadyamānānāṃ dhātūnāmabhivāhīni bhavantyayanārthena// </p>
          <p id="CS.3.5.4"><a name="CS.3.5.4"><!--anchor--></a>api caike srotasāmeva samudayaṃ puruṣamicchanti, sarvagatarvāt
            sarvasaratvācca doṣaprakopaṇapraśamanānām/ </p>
          <p><a name="idp4314416"><!--anchor--></a>na tvetadevaṃ, yasya hi srotāṃsi, *yacca vahanti, yaccāvahanti, yatra cāvasthitāni,
            sarvaṃ tadanyattebhyaḥ/ </p>
          <p><a name="idp4315088"><!--anchor--></a>atibahutvāt khalu kecidaparisaṅkhyeyānyācakṣate srotāṃsi, parisaṅkhyāni punaranye// </p>
          <p id="CS.3.5.5-6"><a name="CS.3.5.5-6"><!--anchor--></a>(absence?)</p>
          <p id="CS.3.5.7"><a name="CS.3.5.7"><!--anchor--></a> teṣāṃ tu khalu srotasāṃ yathāsthūlaṃ katicitprakārānmūlataśca
            prakopavijñānataścānuvyākhyāsyāmaḥ; ye bhaviṣyantyalamanuktārthajñānāya jñānavatāṃ,
            vijñānāya cājñānavatām/ </p>
          <p><a name="idp4317888"><!--anchor--></a>tadyathā---prāṇodakānnarasarudhiramāṃsamedosthimajjaśukramūtrapurīṣasvedavahānīti;
            vātapittaśleṣmaṇāṃ punaḥ sarvaśarīracarāṇāṃ sarvāṇi srotāṃsyayanabhūtāni,
            tadvadatīndriyāṇāṃ punaḥ sattvādīnāṃ kevalaṃ
            cetanāvaccharīramayanabhūtamadhiṣṭhānabhūtaṃ ca/ </p>
          <p><a name="idp4318896"><!--anchor--></a>tadetat srotasāṃ prakṛtibhūtatvānna vikārairupasṛjyate śarīram// </p>
          <p id="CS.3.5.8"><a name="CS.3.5.8"><!--anchor--></a>tatra prāṇavahānāṃ srotasāṃ hṛdayaṃ mūlaṃ mahāsrotaśca, praduṣṭānāṃ
            tu khalveṣāmidaṃ viśeṣavijñānaṃ bhavati; tadyathā---atisṛṣṭamatibaddhaṃ
            kupitamalpālpamabhīkṣṇaṃ vā saśabdaśūlamucchvasantaṃ dṛṣṭvā prāṇavahānyasya srotāṃsi
            praduṣṭānīti vidyāt/ </p>
          <p><a name="idp4320912"><!--anchor--></a>udakavahānāṃ srotasāṃ tālumūlaṃ kloma ca, praduṣṭānāṃ tu khalveṣāmidaṃ viśeṣavijñānaṃ
            bhavati; tadyathā---jihvātālvoṣṭhakaṇṭhaklomaśoṣaṃ pipāsāṃ cātipravṛddhāṃ
            dṛṣṭvodakavahānyasya srotāṃsi praduṣṭānīti vidyāt/ </p>
          <p><a name="idp4321936"><!--anchor--></a>annavahānāṃ srotasāmāmāśayo mūlaṃ vāmaṃ ca pārśvaṃ, praduṣṭānāṃ tu khalveṣāmidaṃ
            niśeṣavijñānaṃ bhavati; tadyathā---anannābhilaṣaṇamarocakavipākau chardiṃ ca
            dṛṣṭvā+annavahānyasya srotāṃsi praduṣṭānīti vidyāt/ </p>
          <p><a name="idp4322928"><!--anchor--></a>rasavahānāṃ srotasāṃ hṛdayaṃ mūlaṃ daśa ca dhamanyaḥ/ </p>
          <p><a name="idp4323472"><!--anchor--></a>śoṇitavahānāṃ srotasāṃ yakṛnmūlaṃ plīhā ca/ </p>
          <p><a name="idp4323936"><!--anchor--></a>māṃsavahānāṃ ca srotasāṃ snāyurmūlaṃ tvak ca/ </p>
          <p><a name="idp4324464"><!--anchor--></a>midovahānāṃ srotasāṃ *vṛkkau mūlaṃ vapāvahanaṃ ca/ </p>
          <p><a name="idp4324992"><!--anchor--></a>asthivahānāṃ srotasāṃ medo mūlaṃ jaghanaṃ ca/ </p>
          <p><a name="idp4325504"><!--anchor--></a>majjavahānāṃ srotasāmasthīni mūlaṃ sandhayaśca/ </p>
          <p><a name="idp4326016"><!--anchor--></a>śukravahānāṃ srotasāṃ vṛṣaṇau mūlaṃ śephaśca/ </p>
          <p><a name="idp4326480"><!--anchor--></a>praduṣṭānāṃ tu khalveṣāṃ rasādivahasrotasāṃ vijñānānyuktāni vividhāśitapītīye; yānyeva
            hi dhātūnāṃ pradoṣavijñānāni tānyeva yathāsvaṃ praduṣṭānāṃ dhātusrotasām/ </p>
          <p><a name="idp4327328"><!--anchor--></a>mūtravahānāṃ srotasāṃ bastirmūlaṃ *vaṅkṣaṇau ca, praduṣṭānāṃ tu khalveṣāmidaṃ
            viśeṣavijñānaṃ bhavati; tadyathā---atisṛṣṭamatibaddhaṃ prakupitamalpālpamabhīkṣṇaṃ vā
            bahalaṃ saśūlaṃ mūtrayantaṃ dṛṣṭvā mūtravahānyasya srotāṃsi praduṣṭānīti vidyāt/ </p>
          <p><a name="idp4328336"><!--anchor--></a>purīṣavahānāṃ srotasāṃ pakvāśayo mūlaṃ *sthūlagudaṃ ca, praduṣṭānāṃ tu khalveṣāmidaṃ
            viśeṣavijñānaṃ bhavati; tadyathā---kṛcchreṇālpālpaṃ
            saśabdaśūlamatidravamatigrathitamatibahu copaviśantaṃ dṛṣṭvā purīṣavahānyasya srotāṃsi
            praduṣṭānīti vidyāt/ </p>
          <p><a name="idp4329344"><!--anchor--></a>svedavahānāṃ srotasāṃ medo mūlaṃ lomakūpāśca, praduṣṭānāṃ tu khalveṣāmidaṃ
            viśeṣavijñānaṃ bhavati; tadyathā---asvedanamatisvedanaṃ pāruṣyamatiślakṣṇatāmaṅgasya
            paridāhaṃ lomaharśaṃ ca dṛṣṭvā svedavahānyasya srotāṃsi praduṣṭānīti vidyāt// </p>
          <p id="CS.3.5.9"><a name="CS.3.5.9"><!--anchor--></a>
            srotāṃsi,sirāḥ,dhamanyaḥ,rasāyanyaḥ,rasavāhinyaḥ,nāḍyaḥ,panthānaḥ,mārgāḥ,śarīracchidrāṇi,saṃvṛtāsaṃvṛtāni,sthānāni,āśayāḥ,niketāśceti
            śarīradhātvavakāśānāṃ lakṣyālakṣyāṇāṃ nāmāni bhavanti/ </p>
          <p><a name="idp4331776"><!--anchor--></a>teṣāṃ prakopāt sthānasthāścaiva mārgagāśca śarīradhātavaḥ prakopamāpadyante,itareśāṃ
            prakopāditarāṇi ca/ </p>
          <p><a name="idp4332464"><!--anchor--></a>srotāṃsi srotāṃsyeva,dhātavaśca dhātūneva pradūṣayanti praduṣṭāḥ/ </p>
          <p><a name="idp4333040"><!--anchor--></a>teṣāṃ sarveṣāmeva vātapittaśleṣmāṇaḥ praduṣṭā dūṣayitāro bhavanti, doṣasvabhāvāditi// </p>
          <p id="CS.3.5.10"><a name="CS.3.5.10"><!--anchor--></a>bhavanti cātra--- </p>
          <div class="lg">
            <div class="l">kṣayāt saṃdhāraṇādraukṣyāhvyāyāmāt kṣudhitasya ca/ </div>
            <div class="l">prāṇavāhīni duṣyanti srotāṃsyanyaiśca dāruṇaiḥ// </div>
            <div class="l">auṣṇyādāmādbhayāt pānādatiśuṣkānnasevanāt/ </div>
            <div class="l">ambuvāhīni duṣyanti tṛṣṇāyāścātipīḍanāt// </div>
            <div class="l">atimātrasya cākāle cāhitasya ca bhojanāt/ </div>
            <div class="l">annavāhīni duṣyanti vaiguṇyāt pāvakasya ca// </div>
            <div class="l">guruśītamatisnigdhamatimātraṃ samaśnatām/ </div>
            <div class="l">rasavāhīni duṣyanti cintyānāṃ cāticintanāt// </div>
            <div class="l">vidāhīnyannapānāni snigdhoṣṇāni dravāṇi ca/ </div>
            <div class="l">raktavāhīni duṣyanti bhajatāṃ cātapānalau// </div>
            <div class="l">abhiṣyandīni bhojyāni sthūlāni ca gurūṇi ca/ </div>
            <div class="l">māṃsavāhīni duṣyanti bhuktvā ca svapatāṃ divā// </div>
            <div class="l">avyāyāmāddivāsvapnānmedyānāṃ cātibhakṣaṇāt/ </div>
            <div class="l">midovāhīni duṣyanti vāruṇyāścātisevanāt// </div>
            <div class="l">vyāyāmādatisaṃkṣobhādasthnāmativighaṭṭanāt/ </div>
            <div class="l">asthivāhīni duṣyanti vātalānāṃ ca sevanāt// </div>
            <div class="l">utpeṣādatyabhiṣyandādabhighātāt prapīḍanāt/ </div>
            <div class="l">majjavāhīni duṣyanti viruddhānāṃ ca sevanāt// </div>
            <div class="l">akālayonigamanānnigrahādatimaithunāt/ </div>
            <div class="l">śukravāhīni duṣyanti śastrakṣārāgnibhistathā// </div>
            <div class="l">mūtritodakabhakṣyastrīsevanānmūtranigrahāt/ </div>
            <div class="l">mūtravāhīni duṣyanti *kṣīṇasyābhikṣatasya ca// </div>
            <div class="l">saṃdhāraṇādatyaśanādajīrṇādhyaśanāttathā/ </div>
            <div class="l">varcovāhīni duṣyanti durbalāgneḥ kṛśasya ca// </div>
            <div class="l">*vyāyāmādatisaṃtāpācchītoṣṇākramasevanāt/ </div>
            <div class="l">svedavāhīni duṣyanti krodhaśokabhayaistathā// </div>
            <div class="l">āhāraśca vihāraśca yaḥ syāddoṣaguṇaiḥ samaḥ/ </div>
            <div class="l">dhātubhirviguṇaścāpi srotasāṃ sa pradūṣakaḥ// </div>
            <div class="l">atipravṛttiḥ saṅgo vā sirāṇāṃ granthayo+api vā/ </div>
            <div class="l">vimārgagamanaṃ cāpi srotasāṃ duṣṭilakṣaṇam// </div>
            <div class="l">svadhātusamavarṇāni vṛttasthūlānyaṇūni ca/ </div>
            <div class="l">srotāṃsi dīrghāṇyākṛtyā pratānasadṛśāni ca// </div>
            <div class="l">prāṇodakānnavāhānāṃ duṣṭānāṃ śvāsikī kriyā/ </div>
            <div class="l">kāryā tṛṣṇopaśamanī tathaivāmapradoṣikī// </div>
            <div class="l">vividhāśitapītīye rasādīnāṃ yadauṣadham/ </div>
            <div class="l">rasādisrotasāṃ kuryāttadyathāsvamupakramam// </div>
            <div class="l">mūtraviṭsvedavāhānāṃ cikitsā mautrakṛcchrikī/ </div>
            <div class="l">tathā+atisārikī kāryā tathā jvaracikitsikī// </div>
          </div>
          <p id="CS.3.5.29"><a name="CS.3.5.29"><!--anchor--></a>tatra ślokāḥ---</p>
          <div class="lg">
            <div class="l">trayodaśānāṃ mūlāni srotasāṃ duṣṭilakṣaṇam/ </div>
            <div class="l">sāmānyaṃ nāmaparyāyāḥ kopanāni parasparam// </div>
            <div class="l">doṣahetuḥ pṛthaktvena bheṣajoddeśa eva ca/ </div>
            <div class="l">srotovimāne nirdiṣṭastathā cādau viniścayaḥ// </div>
            <div class="l">kevalaṃ viditaṃ yasya śarīraṃ sarvabhāvataḥ/ </div>
            <div class="l">śārīrāḥ sarvarogāśca sa karmasu na muhyati// </div>
          </div>
          <p><a name="idp4367280"><!--anchor--></a> ityagniveśakṛte tantre carakapratisaṃskṛte vimānasthāne srotovimānaṃ nāma
            pañcamo+adhyāyaḥ//5// </p>
        </div>
        <div class="teidiv1" id="div2_body.1_div1.3_div2.6"><h3><a name="body.1_div1.3_div2.6"></a>3.6.  ṣaṣṭho+adhyāyaḥ/</h3>
          
          <p id="CS.3.6.1"><a name="CS.3.6.1"><!--anchor--></a>athāto rogānīkaṃ vimānaṃ vyākhyāsyāmaḥ// </p>
          <p id="CS.3.6.2"><a name="CS.3.6.2"><!--anchor--></a>iti ha smāha bhagavānātreyaḥ// </p>
          <p id="CS.3.6.3"><a name="CS.3.6.3"><!--anchor--></a>dve rogānīke bhavataḥ prabhāvabhedena-sādhyam,asādhyaṃ ca; dve
            rogānīke balabhedena-mṛdu,dāruṇaṃ ca; dve rogānīke
            adhiṣṭhānabhedena-mano+adhiṣṭhānaṃ,śarīrādhiṣṭhānaṃ ca; dve rogānīke
            nimittabhedena-svadhātuvaiṣamyanimittam,āgantunimittaṃ ca; dve rogānīke
            āśayabhedena-āmāśayasamutthaṃ,pakvāśayasamutthaṃ ceti/ </p>
          <p><a name="idp4372080"><!--anchor--></a>evametat prabhāvalādhiṣṭhānanimittāśayabhedāddvaidhaṃ sadbhedaprakṛtyantareṇa
            bhidyamānamathavā+api sandhīyamānaṃ syādekatvaṃ bahutvaṃ vā/ </p>
          <p><a name="idp4372832"><!--anchor--></a>ekatvaṃ tāvadekameva rogānīkaṃ,*duḥkhasāmānyāt; bahutvaṃ tu daśa rogānīkāni
            prabhāvabhedādinā bhavanti; bahutvamapi saṃkhyeyaṃ syādasaṃkhyeyaṃ vā/tatra saṃkhyeyaṃ
            tāvadyathoktamaṣṭodarīye,aparisaṃkhyeyaṃ punaryathā---mahārogādhyāye
            rugvarṇasamutthānādīnāmasaṃkhyeyatvāt// </p>
          <p id="CS.3.6.4"><a name="CS.3.6.4"><!--anchor--></a>na ca saṃkhyeyāgreṣu bhedaprakṛtyantarīyeṣu vigītirityato doṣavatī
            syādatra kācit pratijñā, na cāvigītirityataḥ syādadoṣavatī/ </p>
          <p><a name="idp4374944"><!--anchor--></a>bhettā hi bhedyamanyathā bhinatti, anyathā punastādbhinnaṃ bhedaprakṛtyantareṇa bhindan
            bhedasaṃkhyāviśeṣamāpādayatyanekadhā, na ca pūrvaṃ bhedāgramupahanti/ </p>
          <p><a name="idp4375728"><!--anchor--></a>samānāyāmapi khalu bhedaprakṛtau *prakṛtānuprayogāntaramapekṣyam/ </p>
          <p><a name="idp4376288"><!--anchor--></a>santihyarthāntarāṇi samānaśabdābhihitāni, santi cānarthāntarāṇi paryāyaśabdābhihitāni/ </p>
          <p><a name="idp4376896"><!--anchor--></a>samāno hi rogaśabdo doṣeṣu ca vyādhiṣu ca; doṣā hyapi rogaśabdamātaṅkaśabdaṃ
            yakṣmaśabdaṃ doṣaprakṛtiśabdaṃ vikāraśabdaṃ ca labhante, vyādhayaśca
            rogaśabdamātaṅkaśabdaṃ yakṣmaśabdaṃ doṣaprakṛtiśabdaṃ vikāraśabdaṃ ca labhante/ </p>
          <p><a name="idp4377904"><!--anchor--></a>tatra doṣeṣu caiva vyādhiṣu ca rogaśabdaḥ samānaḥ, śeṣeṣu tu viśeṣavān// </p>
          <p id="CS.3.6.5"><a name="CS.3.6.5"><!--anchor--></a>tatra vyādhayo+aparisaṃkhyeyā bhavanti, atibahutvāt; doṣāstu khalu
            parisaṃkhyeyā bhavanti, anatibahutvāt/ </p>
          <p><a name="idp4379632"><!--anchor--></a>tasmādyathācitraṃ vikārānudāharaṇārtham, anavaśeṣeṇa ca doṣān vyākhyāsyāmaḥ/ </p>
          <p><a name="idp4380240"><!--anchor--></a>rajastamaśca mānasau doṣau/ </p>
          <p><a name="idp4380704"><!--anchor--></a>tayorvikārāḥ kāmakrodhalobhamoherṣyāmānamadaśokacitto(nto)dvegabhayaharṣādayaḥ/ </p>
          <p><a name="idp4381296"><!--anchor--></a>vātapittaśleṣmāṇastu khalu śārīrā doṣāḥ/ </p>
          <p><a name="idp4381808"><!--anchor--></a>teṣāmapi ca vikārā jvarātīsāraśophaśoṣaśvāsamehakuṣṭhādayaḥ/ </p>
          <p><a name="idp4382368"><!--anchor--></a>iti doṣāḥ kevalā vyākhyātā vikāraikadeśaśca// </p>
          <p id="CS.3.6.6"><a name="CS.3.6.6"><!--anchor--></a>tatra khalveṣāṃ dvayānāmapi doṣāṇāṃ trividhaṃ prakopaṇaṃ;
            tadyathā---asātmyendriyārthasaṃyogaḥ, prajñāparādhaḥ, pariṇāmaśceti// </p>
          <p id="CS.3.6.7"><a name="CS.3.6.7"><!--anchor--></a>prakupitāstu khalu te prakopaṇaviśeṣāddūṣyaviśeṣācca
            vikāraviśeṣānabhinirvartayantyaparisaṃkhyeyān// </p>
          <p id="CS.3.6.8"><a name="CS.3.6.8"><!--anchor--></a>te ca vikārāḥ parasparamanuvartamānāḥ kadācidanubadhnanti kāmādayo
            jvarādayaśca// </p>
          <p id="CS.3.6.9"><a name="CS.3.6.9"><!--anchor--></a>niyatastvanubandho rajastamasoḥ parasparaṃ, na hyarajaskaṃ tamaḥ
            *pravartate// </p>
          <p id="CS.3.6.10"><a name="CS.3.6.10"><!--anchor--></a>(prāyaḥ) śārīradoṣāṇāmekādhiṣṭhānīyānāṃ sannipātaḥ saṃsargo vā
            samānaguṇatvāt; doṣā hi dūṣaṇaiḥ samānāḥ// </p>
          <p id="CS.3.6.11"><a name="CS.3.6.11"><!--anchor--></a>tatrānubandhyānubandhakṛto viśeṣaḥ---svatantre vyaktaliṅgo
            yathoktasamutthānapraśamo bhavatyanubandhyaḥ, tadviparītalakṣaṇastvanubandhaḥ/ </p>
          <p><a name="idp4389728"><!--anchor--></a>*anubandhyalakṣaṇasamanvitāstatra yadi doṣā bhavanti tattrikaṃ sannipātamācakṣate,
            dvayaṃ vā saṃsargam/ </p>
          <p><a name="idp4390400"><!--anchor--></a>anubandhyānubandhaviśeṣakṛtastu bahuvidho doṣabhedaḥ/ </p>
          <p><a name="idp4390928"><!--anchor--></a>evameṣa saṃjñāprakṛto bhiṣajāṃ doṣeṣu vyādhiṣu ca *nānāprakṛtiviśeṣavyūhaḥ// </p>
          <p id="CS.3.6.12"><a name="CS.3.6.12"><!--anchor--></a>agniṣu tu śārīreṣu caturvidho viśeṣo balabhedena bhavati/ </p>
          <p><a name="idp4392512"><!--anchor--></a>tadyathā---tīkṣṇo, mandaḥ, samo, viṣamaśceti/ </p>
          <p><a name="idp4393024"><!--anchor--></a>tatra tīkṣṇo+agniḥ sarvāpacārasahaḥ, tadviparītalakṣaṇastu mandaḥ, samastu
            khalvapacārato vikṛtimāpadyate+anapacāratastu prakṛtāvavatiṣṭhate,
            samalakṣaṇaviparītalakṣaṇastu viṣama iti/ </p>
          <p><a name="idp4393920"><!--anchor--></a>ete caturvidhā bhavantyagnayaścaturvidhānāmeva puruṣāṇām/ </p>
          <p><a name="idp4394464"><!--anchor--></a>tatra samavātapittaśleṣmaṇāṃ prakṛtisthānāṃ samā bhavantyagnayaḥ, vātalānāṃ tu
            vātābhibhūte+agnyadhiṣṭhāne viṣamā bhavantyagnayaḥ, pittalānāṃ tu pittābhibhūte
            hyagnyadhiṣṭhāne tīkṣṇā bhavantyagnayaḥ, śleṣmalānāṃ tu śleṣmābhibhūte+agnyadhiṣṭhāne
            mandā bhavantyagnayaḥ// </p>
          <p id="CS.3.6.13"><a name="CS.3.6.13"><!--anchor--></a>tatra kecidāhuḥ---na samavātapittaśleṣmāṇo jantavaḥ santi,
            viṣamāhāropayogitvānmanuṣyāṇāṃ; tasmācca vātaprakṛtayaḥ kecit, kecit pittaprakṛtayaḥ,
            kecit punaḥ śleṣmaprakṛtayo bhavantīti/ </p>
          <p><a name="idp4396768"><!--anchor--></a>taccānupapannaṃ, kasmāt kāraṇāt? samavātapittaśleṣmāṇaṃ hyarogamicchanti bhiṣajaḥ,
            *yataḥ prakṛtiścārogyam, ārogyārthā ca bheṣajapravṛttiḥ, sā ceṣṭarūpā, tasmāt santi
            samavātapittaśleṣmāṇaḥ; na khalu santi vātaprakṛtayaḥ pittaprakṛtayaḥ śleṣmaprakṛtayo
            vā/ </p>
          <p><a name="idp4397776"><!--anchor--></a>tasya tasya *kila doṣasyādhikyāt sā sā doṣaprakṛtirucyate manuṣyāṇāṃ, na ca vikṛteṣu
            doṣeṣu prakṛtisthatvamupapadyate, tasmānnaitāḥ prakṛtayaḥ santi; santi tu khalu vātalāḥ
            pittalāḥ śleṣmalāśca, aprakṛtisthāstu te jñeyāḥ// </p>
          <p id="CS.3.6.14"><a name="CS.3.6.14"><!--anchor--></a>teṣāṃ tu khalu caturvidhānāṃ puruṣāṇāṃ *catvāryanupraṇidhānāni
            śreyaskarāṇi bhavanti/ </p>
          <p><a name="idp4399920"><!--anchor--></a>tatra samasarvadhātūnāṃ sarvākārasamam, adhikadoṣāṇāṃ tu trayāṇāṃ yathāsvaṃ
            doṣādhikyamabhisamīkṣya doṣapratikūlayogīni trīṇyanu(nna)praṇidhānāni śreyaskarāṇi
            bhavanti yāvadagneḥ samībhāvāt, same tu samameva kāryam; evaṃ ceṣṭā
            bheṣajaprayogāścāpare/ </p>
          <p><a name="idp4400960"><!--anchor--></a>*tān vistareṇānuvyākhyāsyāmaḥ// </p>
          <p id="CS.3.6.15"><a name="CS.3.6.15"><!--anchor--></a>trayastu putuṣā bhavantyāturāḥ, te tvanāturāstantrānatarīyāṇāṃ
            bhiṣajām/ </p>
          <p><a name="idp4402528"><!--anchor--></a>tadyathā---vātalaḥ, pittalaḥ, śleṣmalaśceti/ </p>
          <p><a name="idp4403040"><!--anchor--></a>teṣāmidaṃ viśeṣavijñānaṃ---vātalasya vātanimittāḥ, pittalasya pittanimittāḥ,
            śleṣmalasya śleṣmanimittā vyādhayaḥ prāyeṇa balavantaśca bhavanti// </p>
          <p id="CS.3.6.16"><a name="CS.3.6.16"><!--anchor--></a>tatra vātalasya *vātaprakopaṇānyāsevamānasya kṣipraṃ vātaḥ
            prakopamāpadyate, na tathetarau doṣau; sa tasya prakopamāpanno yathoktairvikāraiḥ
            śarīramupatapati balavarṇasukhāyuṣāmupaghātāya/ </p>
          <p><a name="idp4405152"><!--anchor--></a>tasyāvajayanaṃ---snehasvedau vidhiyuktau, mṛdūni ca saṃśodhanāni
            snehoṣṇamadhurāmlalavaṇayuktāni, tadvadabhyavahāryāṇi,
            abhyaṅgopanāhanodveṣṭanonmardanapariṣekāvagāhanasaṃvāhanāvapīḍanavitrāsanavismāpanavismāraṇāni,
            surāsavavidhānaṃ, snehāścānekayonayo dīpanīyapācanīyavātaharavirecanīyopahitāstathā
            śatapākāḥ sahasrapākāḥ sarvaśaśca prayogārthāḥ, bastayaḥ, bastiniyamaḥ sukhaśīlatā
            ceti// </p>
          <p id="CS.3.6.17"><a name="CS.3.6.17"><!--anchor--></a>pittalasyāpi *pittaprakopaṇānyāsevamānasya kṣipraṃ pittaṃ
            prakopamāpadyate, na tathetarau doṣau; tadasya prakopamāpannaṃ yathoktairvikāraiḥ
            śarīramupatapati balavarṇasukhāyuṣāmupaghātāya/ </p>
          <p><a name="idp4407520"><!--anchor--></a>tasyāvajayanaṃ---sarpiṣpānaṃ, sarpiṣā ca snehanam, adhaśca doṣaharaṇaṃ,
            madhuratiktakaṣāyaśītānāṃ caiṣadhābhyavahāryāṇāmupayogaḥ, mṛdumadhurasurabhiśītahṛdyānāṃ
            gandhānāṃ copasevā, muktāmaṇihārāvalīnāṃ ca paramaśiśiravārisaṃsthitānāṃ dhāraṇamurasā,
            kṣaṇe
            kṣaṇe+agryacandanapriyaṅgukālīyamṛṇālaśītavātavāribhirutpalakumudakokanadasaugandhikapadmānugataiśca
            vāribhirabhiprokṣaṇaṃ, śrutisukhamṛdumadhuramano+anugānāṃ ca gītavāditrāṇāṃ śravaṇaṃ,
            śravaṇaṃ cābhyudayānāṃ, suhṛdbhiḥ saṃyogaḥ, saṃyogaśceṣṭābhiḥ strībhiḥ
            śītopahitāṃśukasragdhāriṇībhiḥ, niśākarāṃśuśītalapravātaharmyavāsaḥ,
            śailāntarapulinaśiśirasadanavasanavyajanapavanasevanaṃ, ramyāṇāṃ copavanānāṃ
            sukhaśiśirasurabhimārutopahitānāmupasevanaṃ, sevanaṃ ca
            padmotpalanalinakumudasaugandhikapuṇḍarīka-*śatapatrahastānāṃ, saumyānāṃ ca
            sarvabhāvānāmiti//CS.3.6.18/ śleṣmalasyāpi *śleṣmaprakopaṇānyāsevamānasya kṣipraṃ śleṣmā
            prakopamāpadyate, na tathetarau doṣauḥ; sa tasya prakopamāpanno yathoktairvikāraiḥ
            śarīramupatapati balavarśasukhāyuṣāmupaghātāya/ </p>
          <p><a name="idp4409744"><!--anchor--></a>tasyāvajayanaṃ---vidhiyuktāni tīkṣṇoṣṇāni saṃśodhanāni, rūkṣaprāyāṇi cābhyavahāryāṇi
            kaṭukatiktakaṣāyopahitāni, tathaiva
            dhāvanalaṅghanaplavanaparisaraṇajāgaraṇaniyuddhavyavāyavyāyāmonmardanasnānotsādanāni,
            viśeṣatastīkṣṇānāṃ dīrghakālasthitānāṃ ca madyānāmupayogaḥ, sadhūmapānaḥ
            sarvaśaścopavāsaḥ, tathoṣṇaṃ vāsaḥ, sukhapratiṣedhaśca sukhārthameveti// </p>
          <p id="CS.3.6.19"><a name="CS.3.6.19"><!--anchor--></a>bhavati cātra---</p>
          <div class="lg">
            <div class="l">sarvarogaviśeṣajñaḥ sarvakāryaviśeṣavit/ </div>
            <div class="l">sarvabheṣajatattvajño rājñaḥ prāṇapatirbhavediti// </div>
          </div>
          <p id="CS.3.6.20"><a name="CS.3.6.20"><!--anchor--></a>tatra ślokāḥ---</p>
          <div class="lg">
            <div class="l">prakṛtyantarabhedena rogānīkavikalpanam/ </div>
            <div class="l">parasparāvirodhaśca sāmānyaṃ rogadoṣayoḥ// </div>
            <div class="l">doṣasaṃkhyā vikārāṇāmekadeśaḥ prakopaṇam/ </div>
            <div class="l">jaraṇaṃ prati cintā ca *kāyāgnerdhukṣaṇāni ca// </div>
            <div class="l">narāṇāṃ vātalādīnāṃ prakṛtisthāpanāni ca/ </div>
            <div class="l">rogānīke vimāne+asmin vyāhṛtāni maharṣiṇā// </div>
          </div>
          <p><a name="idp4418336"><!--anchor--></a> ityagniveśakṛte tantre carakapratisaṃskṛte vimānasthāne rogānīkavimānaṃ nāma
            ṣaṣṭho+adhyāyaḥ//6// </p>
        </div>


        <div class="teidiv1" id="div2_body.1_div1.3_div2.7"><h3><a name="body.1_div1.3_div2.7"></a>3.7.  saptamo+adhyāyaḥ/</h3>
          
          <p id="CS.3.7.1"><a name="CS.3.7.1"><!--anchor--></a>athāto vyādhitarūpīyaṃ vimānaṃ vyākhyāsyāmaḥ// </p>
          <p id="CS.3.7.2"><a name="CS.3.7.2"><!--anchor--></a>iti ha smāha bhagavānātreyaḥ// </p>
          <p id="CS.3.7.3"><a name="CS.3.7.3"><!--anchor--></a>iha khalu dvau puruṣau vyādhitarūpau bhavataḥ---guruvyādhitaḥ,
            laghuvyādhitaśca/ </p>
          <p><a name="idp4422672"><!--anchor--></a>tatra---guruvyādhita ekaḥ sattvabalaśarīrasaṃpadupetatvāllaghuvyādhita iva dṛśyate,
            laghuvyādhito+aparaḥ sattvādīnām-*adhamatvādguruvyādhita iva dṛśyate/ </p>
          <p><a name="idp4423456"><!--anchor--></a>tayorakuśalāḥ kevalaṃ cakṣuṣaiva rūpaṃ dṛṣṭvā+adhyavasyanto vyādhigurulāghave
            vipratipadyante// </p>
          <p id="CS.3.7.4"><a name="CS.3.7.4"><!--anchor--></a>nahi jñānāvayavena kṛtsne jñeye vijñānamutpadyate/ </p>
          <p><a name="idp4425056"><!--anchor--></a>vipratipannāstu khalu rogajñāne upakramayuktijñāne cāpi vipratipadyante/ </p>
          <p><a name="idp4425616"><!--anchor--></a>te yadā guruvyādhitaṃ laghuvyādhitarūpamāsādayanti, tadā tamalpadoṣaṃ matvā
            saṃśodhanakāle+asmai mṛdu saṃśodhanaṃ prayacchanto bhūya evāsya doṣānudīrayanti/ </p>
          <p><a name="idp4426416"><!--anchor--></a>yadā tu laghuvyādhitaṃ guruvyādhitarūpamāsādayanti, tadā taṃ mahādoṣaṃ matvā
            saṃśodhanakāle+asmai tīkṣṇaṃ saṃśodhanaṃ prayacchanto doṣānatinirhṛtya śarīramasya
            kṣiṇvanti/ </p>
          <p><a name="idp4427296"><!--anchor--></a>evamavayavena jñānasya kṛtsne jñeye jñānamabhimanyamānāḥ pariskhalanti/ </p>
          <p><a name="idp4427856"><!--anchor--></a>viditaveditavyāstu bhiṣajaḥ sarvaṃ sarvathā yathāsaṃbhavaṃ parīkṣyaṃ
            parīkṣyādhyavasyanto na kvacidapi vipratipadyante, yatheṣṭamarthamabhinirvartayanti
            ceti// </p>
          <p id="CS.3.7.5"><a name="CS.3.7.5"><!--anchor--></a>bhavanti cātra--- </p>
          <div class="lg">
            <div class="l">sattvādīnāṃ vikalpena *vyādhirūpamathāture/ </div>
            <div class="l">dṛṣṭvā vipratipadyante bālā vyādhibalābale// </div>
            <div class="l">te bheṣajamayogena kurvantyajñānamohitāḥ/ </div>
            <div class="l">vyādhitānāṃ vināśāya kleśāya mahate+api vā// </div>
            <div class="l">prājñāstu sarvamājñāya parīkṣyamiha sarvathā/ </div>
            <div class="l">na skhalanti prayogeṣu bheṣajānāṃ kadācana// </div>
          </div>
          <p id="CS.3.7.8"><a name="CS.3.7.8"><!--anchor--></a>iti vyādhitarūpādhikāre vyādhitarūpasaṃkhyāgrasaṃbhavaṃ
            vyādhitarūpahetuvipratipattau kāraṇaṃ sāpavādaṃ saṃpratipattikāraṇaṃ cānapavādaṃ
            niśamya, bhagavantamātreyamagniveśo+ataḥ paraṃ sarvakrimīṇāṃ purīṣasaṃśrayāṇāṃ
            samutthānasthānasaṃsthānavarṇanāmaprabhāvacikitsitaviśeṣān papracchopasaṃgṛhya pādau// </p>
          <p id="CS.3.7.9"><a name="CS.3.7.9"><!--anchor--></a>athāsmai provāca bhagavānātreyaḥ---iha khalvagniveśa! viṃśatividhāḥ
            krimayaḥ pūrvamuddiṣṭā nānāvidhena pravibhāgenānyatra sahajebhyaḥ; te punaḥ
            prakṛtibhirvibhajyamānāścaturvidhā bhavanti; tadyathā---purīṣajāḥ, śleṣmajāḥ, śoṇitajā,
            malajāśceti// </p>
          <p id="CS.3.7.10"><a name="CS.3.7.10"><!--anchor--></a>tatra malo bāhyaścābhyantaraśca/ </p>
          <p><a name="idp4437728"><!--anchor--></a>tatra bāhyamalajātān malajān *saṃcakṣmahe/ </p>
          <p><a name="idp4438224"><!--anchor--></a>teṣāṃ samutthānaṃ-mṛjāvarjanaṃ; sthānaṃ---keśaśmaśrulomapakṣmavāsāṃsi;
            saṃsthānam-aṇavastilākṛtayo bahupādāśca; varṇa-kṛṣṇaḥ, śuklaśca; nāmāni-yūkāḥ,
            pipīlikāśca; prabhāvaḥ-kaṇḍūjananaṃ, koṭhapiḍakābhinirvartanaṃ ca; cikitsitaṃ tu
            khalveṣāmapakarṣaṇaṃ, malopaghātaḥ, malakarāṇāṃ ca bhāvānāmanupasevanamiti// </p>
          <p id="CS.3.7.11"><a name="CS.3.7.11"><!--anchor--></a>śoṇitajānāṃ tu khalu kuṣṭhaiḥ samānaṃ samutthānaṃ;
            sthānaṃ-raktavāhinyo dhamanyaḥ; saṃsthānam-aṇavo vṛttāścāpādāśca, sūkṣmatvāccaike
            bhavantyadṛśyāḥ; varṇaḥ-tāmraḥ; nāmāni-keśādā, lomādā, lomadvīpāḥ, saurasā, auḍumbarā,
            jantumātaraśceti; prabhāvaḥ-keśaśmaśrunakhalomapakṣmāpadhvaṃsaḥ, vraṇagatānāṃ ca
            harṣakaṇḍūtodasaṃsarpaṇāni, ativṛddhānāṃ ca tvaksirāsnāyumāṃsataruṇāsthibhakṣaṇamiti;
            cikitsitamapyeṣāṃ kuṣṭhaiḥ samānaṃ, taduttarakālamupadekṣyāmaḥ// </p>
          <p id="CS.3.7.12"><a name="CS.3.7.12"><!--anchor--></a>śleṣmajāḥ
            kṣīraguḍatilamatsyānūpamāṃsapiṣṭānnaparamānnakusumbhasnehājīrṇapūtiklinnasaṃkīrṇaviruddhāsātmyabhojanasamutthānāḥ;
            teṣāmāmāśayaḥ sthānaṃ, te pravardhamānāstūrdhvamadho vā visarpantyubhayato vā;
            saṃsthānavarṇaviśeṣāstu---śvetāḥ pṛthubradhvasaṃsthānāḥ kecit, kecidvṛttapariṇāhā
            gaṇḍūpadākṛtayaḥ śvetāstāmrāvabhāsāśca, kecidaṇavo dīrghastantvākṛtayaḥ śvetāḥ; teṣāṃ
            trividhānāṃ śleṣmanimittānāṃ krimīṇāṃ nāmāni-antrādāḥ, udarādāḥ, *hṛdayacarāḥ, curavaḥ,
            darbhapuṣpāḥ, saugandhikāḥ, mahāgudaśceti; prabhāvohṛllāsaḥ, āsyasaṃsravaṇam,
            arocakāvipākau, jvaraḥ, mūrcchā, jṛmbhā, kṣavathuḥ, ānāhaḥ, aṅgamardaḥ, chardiḥ kārśyaṃ,
            pāruṣyaṃ, ceti// </p>
          <p id="CS.3.7.13"><a name="CS.3.7.13"><!--anchor--></a>purīṣajāstulyasamutthānāḥ śleṣmajaiḥ; teṣāṃ sthānaṃ pakvāśayaḥ, te
            pravardhamānāstvadho visarpanti, yasya punarāmāśayābhimukhāḥ *syuryadantaraṃ tadantaraṃ
            tasyodgāraniḥśvāsāḥ purīṣagandhinaḥ syuḥ; saṃsthānavarṇaviśeṣāstu-sūkṣmavṛttaparīṇāhāḥ
            śvetā *dīrghā ūrṇaṃśusaṃkāśāḥ kecit, kecit punaḥ sthūlavṛttaparīṇāhāḥ
            śyāvanīlaharitapītāḥ; teṣāṃ nāmāni kakerukāḥ, makerukāḥ, lelihāḥ; saśūlakāḥ,
            sausurādāśceti; prabhāvaḥ---purīṣabhedaḥ, kārśyaṃ, pāruṣyaṃ, lomaharṣābhinirvartanaṃ ca,
            ta eva cāsya gudamukhaṃ paritudantaḥ kaṇḍūṃ copajanayanto gudamukhaṃ paryāsate, ta eva
            jātaharṣā gudaniṣkramaṇamativelaṃ kurvanti; ityeṣa śleṣmajānāṃ purīṣajānāṃ ca krimīṇāṃ
            samutthānādiviśeṣaḥ// </p>
          <p id="CS.3.7.14"><a name="CS.3.7.14"><!--anchor--></a>cikitsitaṃ tu khalveṣāṃ samāsenopadiśya paścādvistareṇopadekṣyāmaḥ/ </p>
          <p><a name="idp4446864"><!--anchor--></a>tatra sarvakrimīṇāmapakarṣaṇamevāditaḥ kāryaṃ, tataḥ prakṛtivighātaḥ, anantaraṃ
            nidānoktānāṃ bhāvānāmanupasevanamiti// </p>
          <p id="CS.3.7.15"><a name="CS.3.7.15"><!--anchor--></a>tatrāpakarṣaṇaṃ-hastenābhigṛhya
            vimṛśyopakaraṇavatā+apanayanamanupakaraṇena vā; sthānagatānāṃ tu krimīṇaṃ
            bheṣajenāpakarṣaṇaṃ nyāyataḥ, taccaturvidhaṃ; tadyathā---śirovirecanaṃ, vamanaṃ,
            virecanam, āsthāpanaṃ ca; ityapakarṣaṇavidhiḥ/ </p>
          <p><a name="idp4449008"><!--anchor--></a>prakṛtivighātastveṣāṃ kaṭutiktakaṣāyakṣāroṣṇānāṃ dravyāṇāmupayogaḥ, yaccānyadapi
            kiṃcicchleṣmapurīṣapratyanīkabhūtaṃ tat syāt; iti prakṛtivighātaḥ/ </p>
          <p><a name="idp4449824"><!--anchor--></a>anantaraṃ nidānoktānāṃ bhāvānāmanupasevanaṃ---yaduktaṃ nidānavidhau tasya vivirjanaṃ
            tathāprāyāṇāṃ cāpareṣāṃ dravyāṇām/ </p>
          <p><a name="idp4450560"><!--anchor--></a>iti lakṣaṇataścikitsitamanuvyākhyātam/ </p>
          <p><a name="idp4451056"><!--anchor--></a>etadeva punarvistareṇopadekṣyate// </p>
          <p id="CS.3.7.16"><a name="CS.3.7.16"><!--anchor--></a>athainaṃ krimikoṣṭhamāturamagre ṣaḍrātraṃ saptarātraṃ vā
            snehasvedābhyāmupapādya śvobhūte enaṃ saṃśodhanaṃ pāyayitā+asmīti
            kṣīraguḍadadhitilamatsyānūpamāṃsapiṣṭānnaparamānnakusumbhasnehasaṃprayuktairbhojyaiḥ
            sāyaṃ prātaścopapādayet samudīraṇārthaṃ krimīṇāṃ koṣṭhābhisaraṇārthaṃ ca bhiṣak/ </p>
          <p><a name="idp4453024"><!--anchor--></a>atha vyuṣṭāyāṃ rātryāṃ sukhoṣitaṃ suprajīrṇabhaktaṃ ca
            vijñāyāsthāpanavamanavirecanaistadaharevopapādayedupapādanīyaścet syāt sarvān
            parīkṣyaviśeṣān parīkṣya samyak// </p>
          <p id="CS.3.7.17"><a name="CS.3.7.17"><!--anchor--></a>athāhareti
            brūyāt---mūlakasarṣapalaśunakarañjaśirtumadhuśigrukharapuṣpābhūstṛṇasumukhasurasakuṣṭherakagaṇḍīrakālamālakaparṇāsakṣavakaphaṇijjhakāni
            sarvāṇyathavā yathālābhaṃ; tānyāhṛtānyabhisamīkṣya khaṇḍaśaśchedayitvā prakṣālya
            pānīyena suprakṣālitāyāṃ sthālyāṃ samāvāpya gomūtreṇārdhodakenābhiṣicya sādhayet
            satatamavaghaṭṭayan darvyā, *tamupayuktabhūyiṣṭhe+ambhasi gataraseṣvauṣadheṣu
            sthālīmavatārya suparipūtaṃ kaṣāyaṃ sukhoṣṇaṃ madanaphalapippalīviḍaṅgakalkatailopahitaṃ
            svarjikālavaṇitamabhyāsicya bastau vidhivadāsthāpayedenaṃ;
            tathā+arkālarkakuṭajāḍhakīkuṣṭhakaiḍaryakaṣāyeṇa vā, tathā
            śigrupīlukustumburukaṭukāsarṣapakaṣāyeṇa,
            tathā++āmalakaśṛṅgaveradāruharidrāpicumardakaṣāyeṇa madanaphalādisaṃyogasaṃpāditena,
            trivāraṃ saptarātraṃ vā++āsthāpayet// </p>
          <p id="CS.3.7.18"><a name="CS.3.7.18"><!--anchor--></a>pratyāgate ca paścime bastau pratyāśvastaṃ
            tadaharevobhayatobhāgaharaṃ saṃśodhanaṃ pāyayedyuktyā; tasya
            vidhirupadekṣyate---madanaphalapippalīkaṣāyasyārdhāñjalimātreṇa
            trivṛtkalkākṣamātramāloḍya pātumasmai prayacchet, tadasya doṣamubhayato nirharati sādhu;
            evameva kalpoktāni vamanavirecanāni pratisaṃsṛjya pāyayedenaṃ buddhyā
            sarvaviśeṣānavekṣamāṇo bhiṣak// </p>
          <p id="CS.3.7.19"><a name="CS.3.7.19"><!--anchor--></a>athainaṃ samyagviriktaṃ vijñāyāparāhṇe śaikharikakaṣāyeṇa sukhoṣṇena
            pariṣecayet/ </p>
          <p><a name="idp4458976"><!--anchor--></a>tenaiva ca kaṣāyeṇa bāhyābhyantarān sarvodakārthān kārayecchaśvat; tadabhāve
            kaṭutiktakaṣāyāṇāmauṣadhānāṃ kvāthairmūtrakṣārairvā pariṣecayet/ </p>
          <p><a name="idp4459760"><!--anchor--></a>pariṣiktaṃ cainaṃ nivātamāgāramanupraveśya
            pippalīpippalīmūlacavyacitrakaśṛṅgaverasiddhena yavāgvādinā krameṇopācaret,
            vilepīkramāgataṃ cainamanuvāsayedviḍaṅgatailenaikāntaraṃ dvistrirvā// </p>
          <p id="CS.3.7.20"><a name="CS.3.7.20"><!--anchor--></a>yadi punarasyātipravṛddhāñchīrṣādān krimīn manyeta
            śirasyaivābhisarpataḥ kadācit, tataḥ svehasvedābhyāmasya śira upapādya
            virecayedapāmārgataṇḍulādinā śirovirecanena// </p>
          <p id="CS.3.7.21"><a name="CS.3.7.21"><!--anchor--></a>yastvabhyavahāryavidhiḥ prakṛtivighātāyoktaḥ krimīṇāmatha
            tamanuvyākhyāsyāmaḥ,---*mūlakaparṇīṃ samūlāgrapratānāmāhṛtya
            khaṇḍaśaśchedayitvolū(dū)khale kṣodayitvā pāṇibhyāṃ pīḍayitvā rasaṃ gṛhṇīyāt, tena
            rasena lohitaśālitaṇḍulapiṣṭaṃ samāloḍya pūpalikāṃ kṛtvā *vidhūmeṣvaṅgāreṣūpakuḍya
            viḍaṅgatailalavaṇopahitāṃ krimikoṣṭhāya bhakṣayituṃ prayacchet, anantaraṃ
            cāmlakāñjikamudaśvidvā pippalyādipañcavarga saṃsṛṣṭaṃ salavaṇamanupāyayet/anena kalpena
            mārkavārkasahacaranīpanirguṇḍīsumukhasurasakuṭherakagaṇḍīrakālamālakaparṇāsakṣavakaphaṇijjhakabakulakuṭajasuvarṇakṣīrīsvarasānāmanyatamasmin
            kārayet pūpalikāḥ; tathā kiṇihīkirātatiktakasuvahāmalakaharītakībibhītakasvaraseṣu
            kārayet pūpalikāḥ; svarasāṃścaiteṣāmekaikaśo dvandvaśaḥ sarvaśo vā madhuvilulitān
            prātaranannāya pātuṃ prayacchet// </p>
          <p id="CS.3.7.22"><a name="CS.3.7.22"><!--anchor--></a>athāśvaśakṛdāhṛtya mahati kiliñjake prastīryātape śoṣayitvodūkhale
            kṣodayitvā dṛṣadi punaḥ sūkṣmacūrṇāni kārayitvā viḍaṅgakaṣāyeṇa triphalākaṣāyeṇa
            vā+aṣṭakṛtvo daśakṛtvo *vā++ātape suparibhāvitāni bhāvayitvā dṛṣadi punaḥ sūkṣmāṇi
            cūrṇāni kārayitvā nave kalaśe samāvāpyānuguptaṃ nidhāpayet/ </p>
          <p><a name="idp4466112"><!--anchor--></a>teṣāṃ tu khalu cūrṇānāṃ pāṇitalaṃ yāvadvā sādhu manyeta tat kṣaudreṇa saṃsṛjya
            krimikoṣṭhine leḍhuṃ prayacchet// </p>
          <p id="CS.3.7.23"><a name="CS.3.7.23"><!--anchor--></a>tathā bhallātakāsthīnyāhṛtya kalaśapramāṇena cāpothya snehabhāvite
            dṛḍhe kalaśe sūkṣmānekacchidrabradhne *śarīramupaveṣṭya mṛdāvalipte samāvāpyoḍupena
            pidhāya bhūmāvākaṇṭhaṃ nikhātasya snehabhāvitasyaivānyasya dṛḍhasya kumbhasyopari
            samāropya samantādgomayairupacitya dāhayet, sa yadā jānīyāt sādhu dagdhāni gomayāni
            vigatasnehāni ca bhallātakāsthīnīti tatastaṃ kumbhamuddharet/ </p>
          <p><a name="idp4468272"><!--anchor--></a>atha tasmāddvitīyāt kumbhāt snehamādāya viḍaṅgataṇḍulacūrṇaiḥ snehārdhamātraiḥ
            pratisaṃsṛjyātape sarvamahaḥ sthāpayitvā tato+asmai mātrāṃ prayacchet pānāya; tena sādhu
            viricyate, viriktasya cānupūrvī yathoktā/ </p>
          <p><a name="idp4469232"><!--anchor--></a>evameva bhadradārusaralakāṣṭhasnehānupakalpya pātuṃ prayacchet// </p>
          <p id="CS.3.7.24"><a name="CS.3.7.24"><!--anchor--></a>anuvāsayec-*cainamanuvāsanakāle// </p>
          <p id="CS.3.7.25"><a name="CS.3.7.25"><!--anchor--></a>athāhareti brūyāt---śāradānnavāṃstilān saṃpadepetān; tānāhṛtya
            suviṣpūtānniṣpūya, suśuddhān *śodhayitvā, viḍaṅgakaṣāye sukhoṣṇe prakṣipya
            nirvāpayedādoṣagamanāt, gatadoṣānabhisamīkṣya, *supralūnān praluñcya, punareva
            *suniṣpūtān niṣpūya, suśuddhān śodhayitvā, viḍaṅgakaṣāyeṇa triḥsaptakṛtvaḥ
            *suparibhāvitān bhāvayitvā, ātape śoṣayitvā, ulū(dū)khale saṃkṣudya, dṛṣadi punaḥ
            ślakṣṇapiṣṭān kārayitvā, droṇyāmabhyavadhāya, viḍaṅgakaṣāyeṇa muhurmuhuravasiñcan
            pāṇimardameva mardayet; tasmiṃstu khalu prapīḍyamāne yattailamudiyāttat pāṇibhyāṃ
            paryādāya, śucau dṛḍhe kalaśe nyasyānuguptaṃ nidhāpayet// </p>
          <p id="CS.3.7.26"><a name="CS.3.7.26"><!--anchor--></a>athāhareti brūyāt---tilvakoddālakayordvau bilvamātrau piṇḍau
            ślakṣṇapiṣṭau viḍaṅgakaṣāyeṇa, tadardhamātrau śyāmātrivṛtayoḥ, ato+ardhamātrau
            dantīdravantyoḥ, ato+ardhamātrau ca cavyacitrakayoriti/ </p>
          <p><a name="idp4474560"><!--anchor--></a>etaṃ saṃbhāraṃ viḍaṅgakaṣāyasyārdhāḍhakamātreṇa pratisaṃsṛjya, tattailaprasthaṃ
            samāvāpya, sarvamāloḍya, mahati paryoge samāsicyāgnāvadhiśrityāsane
            samāsicyāgnāvadhiśrityāsane sukhopaviṣṭaḥ sarvataḥ snehamavalokayannajasraṃ mṛdvagninā
            sādhayeddarvyā satatamavaghaṭṭayan/ </p>
          <p><a name="idp4475568"><!--anchor--></a>sa yadā jānīyādviramati śabdaḥ, praśāmyati ca phenaḥ, prasādamāpadyate snehaḥ,
            yathāsvaṃ ca gandhavarṇarasotpattiḥ, saṃvartate ca bhaiṣajyamaṅgulibhyāṃ
            mṛdyamānamanatimṛdvanatidāruṇamanaṅguligrāhi ceti, sa kālastasyāvatāraṇāya/ </p>
          <p><a name="idp4476576"><!--anchor--></a>tatastamavatārya śītībhūtamahatena vāsasā paripūya, śucau dṛḍhe kalaśe samāsicya,
            pidhānena pidhāya, śuklena vastrapaṭṭenāvacchādya, sūtreṇa subaddhaṃ suniguptaṃ
            nidhāpayet/ </p>
          <p><a name="idp4477440"><!--anchor--></a>tato+asmai mātrāṃ prayacchet pānāya, tena sādhu viricyate; samyagapahṛtadoṣasya
            cānupūrvī yathoktā/ </p>
          <p><a name="idp4478096"><!--anchor--></a>tataścainamanuvāsayedanuvāsanakāle/ </p>
          <p><a name="idp4478576"><!--anchor--></a>etenaiva ca pākavidhinā sarṣapātasīkarañjakoṣātakīsnehānupakalpya pāyayet
            sarvaviśeṣānavekṣamāṇaḥ/ </p>
          <p><a name="idp4479248"><!--anchor--></a>tenāgado bhavati// </p>
          <p id="CS.3.7.27"><a name="CS.3.7.27"><!--anchor--></a>*evaṃ dvayānāṃ śleṣmapurīṣasaṃbhavānāṃ krimīṇāṃ
            samutthānasaṃsthānavarṇanāmaprabhāvacikitsitaviśeṣā vyākhyātāḥ sāmānyataḥ/ </p>
          <p><a name="idp4480896"><!--anchor--></a>viśeṣatastu svalpamātramāsthāpanānuvāsanānulomaharaṇabhūyiṣṭhaṃ teṣvevauṣadheṣu
            purīṣajānāṃ krimīṇāṃ cikitsitaṃ kartavyaṃ, mātrādhikaṃ punaḥ
            śirovirecanavamanopaśamanabhūyiṣṭhaṃ teṣvevauṣadheṣu śleṣmajānāṃ krimīṇāṃ cikitsitaṃ
            kāryam; ityeṣa krimighno bheṣajavidhiranuvyākhyāto bhavati/ </p>
          <p><a name="idp4481904"><!--anchor--></a>tamannutiṣṭhatā yathāsvaṃ hetuvarjane prayatitavyam/ </p>
          <p><a name="idp4482432"><!--anchor--></a>yathoddeśamevamidaṃ krimikoṣṭhacikitsitaṃ yathāvadanuvyākhyātaṃ bhavati// </p>
          <p id="CS.3.7.28"><a name="CS.3.7.28"><!--anchor--></a>bhavanti cātra---</p>
          <div class="lg">
            <div class="l">apakarṣaṇamevādau krimīṇāṃ bheṣajaṃ smṛtam/ </div>
            <div class="l">tato vighātaḥ prakṛternidānasya ca varjanam// </div>
            <div class="l">*ayameva vikāraṇāṃ sarveṣāmapi nigrahe/ </div>
            <div class="l">vidhirdṛṣṭastridhā yo+ayaṃ krimīnuddiśya kīrtitaḥ// </div>
            <div class="l">saṃśodhanaṃ saṃśamanaṃ nidānasya ca varjanam/ </div>
            <div class="l">etāvsadbhiṣajā kāryaṃ roge roge yathāvidhi// </div>
          </div>
          <p id="CS.3.7.31"><a name="CS.3.7.31"><!--anchor--></a>tatra ślokau---</p>
          <div class="lg">
            <div class="l">vyādhitau puruṣau jñājñau bhiṣajau saprayojanau/ </div>
            <div class="l">viṃśatiḥ krimayasteṣāṃ hetvādiḥ saptako gaṇaḥ// </div>
            <div class="l">ukto vyādhitarūpīye vimāne paramarṣiṇā/ </div>
            <div class="l">śiṣyasaṃbodhanārthāya vyādhipraśamanāya ca// </div>
          </div>
          <p><a name="idp4491952"><!--anchor--></a> ityagniveśakṛte tantre carakapratisaṃskṛte vimānasthāne vyādhitarūpīyavimānaṃ nāma
            saptamo+adhyāyaḥ//7// </p>
        </div>


        <div class="teidiv1" id="div2_body.1_div1.3_div2.8"><h3><a name="body.1_div1.3_div2.8"></a>3.8.  aṣṭamo+adhyāyaḥ/</h3>
          
          <p id="CS.3.8.1"><a name="CS.3.8.1"><!--anchor--></a>athāto rogabhiṣagjitīyaṃ vimānaṃ vyākhyāsyāmaḥ// </p>
          <p id="CS.3.8.2"><a name="CS.3.8.2"><!--anchor--></a>iti ha smāha bhagavānātreyaḥ// </p>
          <p id="CS.3.8.3"><a name="CS.3.8.3"><!--anchor--></a>buddhimānātmanaḥ *kāryagurulāghavaṃ karmaphalamanubandhaṃ deśakālau
            ca viditvā yuktidarśanādbhiṣagbubhūṣuḥ śāstramevāditaḥ parīkṣeta/ </p>
          <p><a name="idp4496496"><!--anchor--></a>vividhāni hi śāstrāṇi bhiṣajāṃ pracaranti loke; tatra yanmanyeta
            sumahadyaśasvidhīrapuruṣāsevitamarthabahulamāptajanapūjitaṃ
            trividhaśiṣyabuddhihitamapagatapunaruktadoṣamārṣaṃ supraṇītasūtrabhāṣyasaṃgrahakramaṃ
            svādhāramanavapatitaśabdamakaṣṭaśabdaṃ puṣkalābhidhānaṃ
            kramāgatārthamarthatattvaviniścayapradhānaṃ saṃgatārthamasaṃkulaprakaraṇamāśuprabodhakaṃ
            lakṣaṇavaccodāharaṇavacca, tadabhiprapadyeta śāstram/ </p>
          <p><a name="idp4497504"><!--anchor--></a>śāstraṃ hyevaṃvidhamamala ivādityastamo vidhūya prakāśayati sarvam// </p>
          <p id="CS.3.8.4"><a name="CS.3.8.4"><!--anchor--></a>tato+anantaramācāryaṃ parīkṣeta; tadyathā---paryavadātaśrutaṃ
            paridṛṣṭakarmāṇaṃ dakṣaṃ dakṣiṇaṃ śuciṃ jitahastamupakaraṇavantaṃ sarvondriyopapannaṃ
            prakṛtijñaṃ pratipattijñaman-*upaskṛtanidyamanahaṅkṛtamanasūyakamakopanaṃ kleśakṣamaṃ
            śiṣyavatsalamadhyāpakaṃ jñāpanasamarthaṃ ceti/ </p>
          <p><a name="idp4499488"><!--anchor--></a>evaṃguṇo hyācāryaḥ sukṣetramārtavo megha iva śasyaguṇaiḥ suśiṣyamāśu vaidyaguṇaiḥ
            saṃpādayati// </p>
          <p id="CS.3.8.5"><a name="CS.3.8.5"><!--anchor--></a>tamupasṛtyārirādhayiṣurupacaredagnivacca devavacca rājavacca
            pitṛvacca bhartṛvaccāpramattaḥ/ </p>
          <p><a name="idp4501280"><!--anchor--></a>tatastatprasādāt kṛtsnaṃ śāstramadhigamya śāstrasya dṛḍhatāyāmabhidhānasya
            sauṣṭhave+arthasya vijñāne vacanaśaktau ca bhūyo bhūyaḥ prayateta samyak// </p>
          <p id="CS.3.8.6"><a name="CS.3.8.6"><!--anchor--></a>tatropāyānanuvyākhyāsyāmaḥ---adhyayanam, adhyāpanaṃ, tadvidyasaṃbhāṣā
            cetyupāyāḥ// </p>
          <p id="CS.3.8.7"><a name="CS.3.8.7"><!--anchor--></a>tatrāyamadhyayanavidhiḥ---kalyaḥ kṛtakṣaṇaḥ prātarutthāyopavyūṣaṃ vā
            kṛtvā++āvaśyakamupaspṛśyodakaṃ devarṣigobrāhmaṇaguruvṛddhasiddhācāryebhyo namaskṛtya
            same śucau deśe sukhopaviṣṭo manaḥpuraḥsarābhirvāgbhiḥ sūtramanukrāman punaḥ
            punarāvartayed *buddhvā samyaganupraviśyārthatattvaṃ svadoṣaparihārārthaṃ
            paradoṣapramāṇārthaṃ ca; evaṃ madhyaṃdine+aparāhṇe rātrau ca
            śaśvadaparihāpayannadhyayanamabhyasyet/ </p>
          <p><a name="idp4504592"><!--anchor--></a>ityadhyayanavidhiḥ// </p>
          <p id="CS.3.8.8"><a name="CS.3.8.8"><!--anchor--></a>athādhyāpanavidhiḥ---adhyāpane kṛtabuddhirācāryaḥ śiṣyamevāditaḥ
            parīkṣeta; tadyathā---praśāntamāryaprakṛtikamakṣudrakarmāṇamṛjucakṣurmukhanāsāvaṃśaṃ
            tanuraktaviśadajihvamavikṛtadantauṣṭhamaminminaṃ dhṛtimantamanahaṅkṛtaṃ medhāvinaṃ
            vitarkasmṛtisaṃpannamudārasattvaṃ tadvidyakulajamathavā tadvidyavṛttaṃ
            tattvābhiniveśinamavyaṅgamanyāpannevdriyaṃ
            nibhṛtam-*anuddhatamarthatattvabhāvakamakopanamavyasaninaṃ
            śīlaśaucācārānurāgadākṣyaprādakṣiṇyopapannamadhyayanābhikāmamarthavijñāne karmadarśane
            cānanyakāryamalubdhamanalasaṃ *sarvabhūtahitaiṣiṇamācāryasarvānuśiṣṭipratikaramanuraktaṃ
            ca, evaṃguṇasamuditamadhyāpyamāhuḥ// </p>
          <p id="CS.3.8.9"><a name="CS.3.8.9"><!--anchor--></a>
            *evaṃvidhamadhyayanārthinamupasthitamārirādhayiṣumācāryo+anubhāṣeta---udagayane
            śuklapakṣe praśaste+ahani tiṣyahastaśravaṇāśvayujāmanyatamena nakṣatreṇa yogamupagate
            bhagavati śaśini kalyāṇe kalyāṇe ca karaṇe maitre muhūrte muṇḍaḥ kṛtopavāsaḥ snātaḥ
            kāṣāyavastrasaṃvītaḥ sagandhahastaḥ samidho+agnimājyamupalepanamudakumbhān
            mālyadāmadīpahiraṇyahemarajatamaṇimuktāvidrumakṣaumaparidhīn kuśalājasarṣapākṣatāṃśca
            śuklāni sumanāṃsi grathitāgrathitāni medhyān bhakṣyān gandhāṃśca
            ghṛṣṭānādāyopatiṣṭhasveti// </p>
          <p id="CS.3.8.10"><a name="CS.3.8.10"><!--anchor--></a>*sa tathā kuryāt// </p>
          <p id="CS.3.8.11"><a name="CS.3.8.11"><!--anchor--></a>tamupasthitamājñāya same śuvau deśe *prākpravaṇe udakpravaṇe vā
            catuṣkiṣkumātraṃ caturasraṃ sthaṇḍilaṃ gomayodakenopaliptaṃ kuśāstīrṇaṃ *suparihitaṃ
            paridhibhiścaturdiśaṃ
            yathoktacandanodakumbhakṣaumahemahiraṇyarajatamaṇimuktāvidrumālaṅkṛtaṃ
            medhyabhakṣyagandhaśuklapuṣpalājasarṣapākṣatopaśobhitaṃ kṛtvā, tatra
            pālāśībhiraiṅgudībhiraudumbarībhirmādhukībhirvā samidbhiragnimupasamādhāya prāṅmukhaḥ
            śuciradhyayanavidhimanuvidhāya madhusarpirbhyāṃ
            tristrirjuhuyādagnimāśīḥsaṃprayukairmantrairbrahmāṇamagniṃ dhanvantariṃ
            prajāpatimaśvināvindramṛṣīṃśca sūtrakārānabhimantrayamāṇaḥ pūrvaṃ svāheti// </p>
          <p id="CS.3.8.12"><a name="CS.3.8.12"><!--anchor--></a>śiṣyaścainamanvālabheta/ </p>
          <p><a name="idp4514160"><!--anchor--></a>hutvā ca pradakṣiṇamagnimanuparikrāmet/ </p>
          <p><a name="idp4514656"><!--anchor--></a>parikramya brāhmaṇān svasti vācayet; bhiṣajaścābhipūjayet// </p>
          <p id="CS.3.8.13"><a name="CS.3.8.13"><!--anchor--></a>athainamagnisakāśe brāhmaṇasakāśe bhiṣaksakāśe
            cānuśiṣyāt---brahmacāriṇā śmaśrudhāriṇā satyavādinā+amāṃsādena medhyasevinā
            nirmatsareṇāśastradhāriṇā ca bhavitavyaṃ, na ca te madvacanāt kiñcidakāryaṃ syādanyatra
            rājadviṣṭāt prāṇaharādvipulādadharmyādanarthasaṃprayuktādvā+apyarthāt; madarpaṇena
            matpradhānena madadhīnena matpriyahitānuvartinā ca śaśvadbhavitavyaṃ,
            putravaddāsavadarthivaccopacaratā+*anuvastavyo+aham, anutsekenāvahitenānanyamanasā
            vinītenāvekṣyāvekṣyakāriṇā+anasūyakena cābhyanujñātena pravicaritavyam, anujñātena
            (cānanujñātena ca) pravicaratā pūrvaṃ gurvarthopāharaṇe yathāśakti prayatitavyaṃ,
            karmasiddhimarthasiddhiṃ yaśolābhaṃ pretya ca svargamicchatā bhiṣajā tvayā
            gobrāhmaṇamādau kṛtvā sarvaprāṇabhṛtāṃ śarmāśāsitavyamaharaharuttiṣṭhatā copaviśatā ca,
            sarvātmanā cāturāṇāmārohyāya prayatitavyaṃ, jīvitahetorapi cāturebhyo nābhidrogdhavyaṃ,
            manasā+api ca parastriyo nābhigamanīyāstathā sarvameva parasvaṃ, nibhṛtaveśaparicchadena
            bhavitavyam, aśauṇḍenāpāpenāpāpasahāyena ca,
            ślakṣṇaśukladharmyaśarmyadhanyasatyahitamitavacasā deśakālavicāriṇā smṛtimatā
            jñānotthānopakaraṇasaṃpatsu nityaṃ yatnavatā ca; na ca kadācidrājadviṣṭānāṃ rājadveṣiṇāṃ
            vā mahājanadviṣṭānāṃ mahājanadveṣiṇāṃ vā+apyauṣadhamanuvidhātavyaṃ, tathā
            sarveṣāmatyarthanikṛtaduṣṭaduḥkhaśīlācāropacārāṇām-*anapavādapratikārāṇāṃ mumūrṣūṇāṃ ca,
            tathaivāsannihiteśvarāṇāṃ strīṇāmanadhyakṣāṇāṃ vā; na ca kadācit
            strīdattamāmiṣamādātavyamananujñātaṃ bhartrā+athavā+adhyakṣeṇa, āturakulaṃ cānupraviśatā
            viditenānumatapraveśinā sārdhaṃ puruṣeṇa susaṃvītenāvākśirasā smṛtimatā
            stimitenāvekṣyāvekṣya manasā sarvamācaratā samyaganupraveṣṭavyam, anupraviśya ca
            vāṅmanobuddhīndriyāṇi na kvacit
            praṇidhātavyānyanyatrāturādāturādāturopakārārthādāturagateṣvanyeṣu vā bhāveṣu, na
            cāturakulapravṛttayo bahirniścārayitavyāḥ, hrasitaṃ cāyuṣaḥ pramāṇamāturasya jānatā+api
            tvayā na varṇayitavyaṃ tatra ya rocyamānamāturasyānyasya vā+apyupaghātāya saṃpadyate;
            jñānavatā+api ca nātyarthamātmano jñāne vikatthitavyam, āptādapi hi
            vikatthamānādatyarthamudvijantyaneke// </p>
          <p id="CS.3.8.14"><a name="CS.3.8.14"><!--anchor--></a>na caiva hyasti sutaramāyurvedasya pāraṃ, tasmādapramattaḥ
            śaśvadabhiyogamasmin gacchet, *etacca kāryam. evaṃbhūyaśca vṛttasauṣṭhavamanasūyatā
            parebhyo+apyāgamayitavyaṃ, kṛtsno hi loko buddhimatāmācāryaḥ śatruścābuddhimatām,
            ataścābhisamīkṣya buddhimatā+amitrasyāpi dhanyaṃ yaśasyamāyuṣyaṃ pauṣṭikaṃ
            *laukyamabhyupadiśato vacaḥ śrotavyamanuvidhātavyaṃ ceti/ </p>
          <p><a name="idp4521936"><!--anchor--></a>ataḥ paramidaṃ brūyāt---devatāgnidvijaguruvṛddhasiddhācāryeṣu te nityaṃ
            samyagvartitavyaṃ, teṣu te samyagvartamānasyāyamagniḥ sarvagandharasaratnabījāni
            yatheritāśca devatāḥ śivāya syuḥ, ato+anyathā vartamānasyāśivāyeti/ </p>
          <p><a name="idp4522912"><!--anchor--></a>evaṃ bruvati cācārye śiṣyaḥ 'tathā'iti brūyāt/ </p>
          <p><a name="idp4523424"><!--anchor--></a>yathopadeśaṃ ca kurvannadhyāpyaḥ, ato+anyathā tvanadhyāpyaḥ/ </p>
          <p><a name="idp4523968"><!--anchor--></a>adhyāpyamadhyāpayan hyācāryo yathoktaiścādhyāpanaphalairyogamāpnotyanyaiścānuktaiḥ
            śreyaskarairguṇaiḥ śiṣyamātmānaṃ ca yunakti/ </p>
          <p><a name="idp4524704"><!--anchor--></a>ityadhyāpanavidhiruktaḥ// </p>
          <p id="CS.3.8.15"><a name="CS.3.8.15"><!--anchor--></a>saṃbhāṣāvidhimata ūrdhvaṃ vyākhyāsyāmaḥ---bhiṣak bhiṣajā saha
            saṃbhāṣeta/ </p>
          <p><a name="idp4526272"><!--anchor--></a>tadvidyasaṃbhāṣā hi jñānābhiyogasaṃharṣakarī bhavati, vaiśāradyamapi cābhimirvartayati,
            vacanaśaktimapi cādhatte, yaśaścābhidīpayati, pūrvaśrute ca saṃdehavataḥ punaḥ
            śravaṇācchrutasaṃśayamapakarṣati, śrute cāsaṃdehavato
            bhūyo+adhyavasāyamabhinirvartayati, aśrutamapi ca kañcidarthaṃ śrotraviṣayamāpādayati,
            yaccācāryaḥ śiṣyāya śuśrūṣave prasannaḥ krameṇopadiśati guhyābhimatamarthajātaṃ tat
            paraspareṇa saha jalpan *piṇḍena vijigīṣurāha saṃharṣāt,
            tasmāttadvidyasaṃbhāṣāmabhipraśaṃsanti kuśalāḥ// </p>
          <p id="CS.3.8.16"><a name="CS.3.8.16"><!--anchor--></a>dvividhā tu khalu tadvidyasaṃbhāṣā bhavati---sandhāyasaṃbhāṣā,
            vigṛhyasaṃbhāṣā ca// </p>
          <p id="CS.3.8.17"><a name="CS.3.8.17"><!--anchor--></a>tatra
            jñānavijñānavacanaprativacanaśaktisaṃpannenākopanenānupaskṛtavidyenānasūyakenānuneyenānunayakovidena
            kleśakṣameṇa priyasaṃbhāṣaṇena ca saha sandhāyasaṃbhāṣā vidhīyate/ </p>
          <p><a name="idp4530464"><!--anchor--></a>tathāvidhena saha kathayan visrabdhaḥ kathayet, pṛcchedapi ca visrabdhaḥ, pṛcchate
            cāsmai visrabdhāya viśadamarthaṃ brūyāt, na ca nigrahabhayādudvijeta, nigṛhya cainaṃ na
            hṛṣyet, na ca pareṣu vikattheta, na ca mohādekāntagrāhī syāt, na
            cāviditamarthamanuvarṇayet, *samyak cānunayenānunayet, tatra cāvahitaḥ syāt/ </p>
          <p><a name="idp4531472"><!--anchor--></a>ityanulomasaṃbhāṣāvidhiḥ// </p>
          <p id="CS.3.8.18"><a name="CS.3.8.18"><!--anchor--></a>ata ūrdhvamitareṇa saha vigṛhya *saṃbhāṣāyāṃ jalpecchreyasā
            yogamātmanaḥ paśyan/ </p>
          <p><a name="idp4532992"><!--anchor--></a>prāgeva ca *jalpājjalpāntaraṃ parāvarāntaraṃ pariṣadviśeṣāṃśca samyak parīkṣeta/ </p>
          <p><a name="idp4533600"><!--anchor--></a>samyakparīkṣā hi buddhimatāṃ kāryapravṛttinivṛttikālau śaṃsati, tasmāt
            parīkṣāmabhipraśaṃsanti kuśalāḥ/ </p>
          <p><a name="idp4534288"><!--anchor--></a>parīkṣamāṇastu khalu parāvarāntaramimān jalpakaguṇāñ śreyaskarān doṣavataśca parīkṣeta
            samyak; tadyathā---śrutaṃ vijñānaṃ dhāraṇaṃ pratibhānaṃ vacanaśaktiriti, etān guṇān
            śreyaskarānāhuḥ; imān punardoṣavataḥ, tadyathā---kopanatvamavaiśāradyaṃ
            bhīrutvamadhāraṇatvamanavahitatvamiti/ </p>
          <p><a name="idp4535296"><!--anchor--></a>etān guṇān gurulāghavataḥ parasya caivātmanaśca tulayet// </p>
          <p id="CS.3.8.19"><a name="CS.3.8.19"><!--anchor--></a>tatra trividhaḥ paraḥ saṃpadyate---pravaraḥ, pratyavaraḥ, samo vā,
            guṇavinikṣepataḥ; natveva kārtsneyana// </p>
          <p id="CS.3.8.20"><a name="CS.3.8.20"><!--anchor--></a>pariṣattu khalu dvividhā---jñānavatī, mūḍhapariṣacca/ </p>
          <p><a name="idp4537984"><!--anchor--></a>saiva dvividhā satī trividhā punaranena kāraṇavibhāgena---suhṛtpariṣat, udāsīnapariṣat,
            *pratiniviṣṭapariṣacceti/ </p>
          <p><a name="idp4538672"><!--anchor--></a>tatra pratiniviṣṭāyāṃ pariṣadi jñānavijñānavacanaprativacanaśaktisaṃpannāyāṃ mūḍhāyāṃ
            vā na kathaṃcit kenacit saha jalpo vidhīyate; mūḍhāyāṃ tu suhṛtpariṣadyudāsīnāyāṃ vā
            jñānavijñānavacanaprativacanaśaktīrantareṇāpy-*adīptayaśasā mahājavacidviṣṭenāpi saha
            jalpo vidhīyate/ </p>
          <p><a name="idp4539712"><!--anchor--></a>tadvidhena ca saha kathayatā āviddhadīrghasūtrasaṃkulairvākyadaṇḍakaiḥ kathayitavyam,
            atihṛṣṭaṃ muhurmuhurupahasatā paraṃ nirūpayatā ca parṣadamākārairbruvataścāsya
            vākyāvakāśo na deyaḥ; kaṣṭaśabdaṃ ca *bruvatā vaktavyo nicyate, athavā punarhīnā te
            pratijñā, iti/ </p>
          <p><a name="idp4540768"><!--anchor--></a>punaścāhū(hva)yamānaḥ prativaktavyaḥ---*parisaṃvatsaro bhavān śikṣasva tāvat; na tvayā
            gururupāsito nūnam, athavā paryāptametāvatte; sakṛdapi hi parikṣepikaṃ nihataṃ
            nihatamāhuriti nāsya yogaḥ kartavyaḥ kathañcit/ </p>
          <p><a name="idp4541712"><!--anchor--></a>apyevaṃ śreyasā saha vigṛhya vaktavyamityāhureke; natvevaṃ jyāyasā saha vigrahaṃ
            praśaṃsanti kuśalāḥ// </p>
          <p id="CS.3.8.21"><a name="CS.3.8.21"><!--anchor--></a>pratyavareṇa tu saha samānābhimatena vā vigṛhya jalpatā
            suhṛtpariṣadi kathayitavyam,
            athavā+apyudāsīnapariṣadyavadhānaśravaṇajñānavijñānopadhāraṇavacanaprativacanaśaktisaṃpannāyāṃ
            kathayatā cāvahitena parasya sādguṇyadoṣabalamavekṣitavyaṃ, samavekṣya ca yatrainaṃ
            śreṣṭhaṃ manyeta nāsya tatra jalpaṃ yojayedanāviṣkṛtamayogaṃ kurvan; yatra tvenamavaraṃ
            manyeta tatraivainamāśu nigṛhṇīyāt/ </p>
          <p><a name="idp4543824"><!--anchor--></a>tatra khalvime pratyavarāṇāmāśu nigrahe bhavantyupāyāḥ; tadyathā---śrutahīnaṃ mahatā
            sūtrapāṭhenābhibhavet, vijñānahīnaṃ punaḥ kaṣṭaśabdena vākyena,
            vākyadhāraṇāhīnamāviddhadīrghasūtrasaṃkulairvākyadaṇḍakaiḥ, patibhāhīnaṃ
            punar-*vacanenaikavidhenānekārthavācinā, vacanaśaktihīnamardhoktasya *vākyasyākṣepeṇa,
            aviśāradamapatrapaṇena, kopanamāyāsanena, bhīruṃ vitrāsanena, anavahitaṃ niyamaneneti/ </p>
          <p><a name="idp4544880"><!--anchor--></a>evametairupāyaiḥ paramavaramabhibhavecchīghram// </p>
          <p id="CS.3.8.22"><a name="CS.3.8.22"><!--anchor--></a>tatra ślokau--- vigṛhya kathayedyktyā yuktaṃ ca na nivārayet/ </p>
          <p><a name="idp4546304"><!--anchor--></a>vigṛhyabhāṣā tīvraṃ hi keṣāṃciddrohamāvahet// </p>
          <p id="CS.3.8.23"><a name="CS.3.8.23"><!--anchor--></a>nākāryamasti kruddhasya nāvācyamapi vidyate/ </p>
          <p><a name="idp4547760"><!--anchor--></a>kuśalā nābhinandanti kalahaṃ samitau satām// </p>
          <p id="CS.3.8.24"><a name="CS.3.8.24"><!--anchor--></a>evaṃ pravṛtte vāde kuryāt// </p>
          <p id="CS.3.8.25"><a name="CS.3.8.25"><!--anchor--></a>*prāgeva tāvadidaṃ kartuṃ yateta---sandhāya
            parṣadā+ayanabhūtamātmanaḥ prakaraṇamādeśayitavyaṃ, yadvā parasya bhṛśadurgaṃ syāt,
            pakṣamathavā parasya bhṛśaṃ vimukhamānayet; pariṣadi
            copasaṃhitāyāmaśakyamasmābhirvaktum, eṣaiva te pariṣadyatheṣṭaṃ yathāyogaṃ
            yathābhiprāyaṃ vādaṃ vādamaryādāṃ ca sthāpayiṣyatītyuktvā tūṣṇīmāsīta// </p>
          <p id="CS.3.8.26"><a name="CS.3.8.26"><!--anchor--></a>tatredaṃ vādamaryādālakṣaṇaṃ bhavati---idaṃ vācyam, idamavācyam,
            evaṃ parājito bhavatīti// </p>
          <p id="CS.3.8.27"><a name="CS.3.8.27"><!--anchor--></a>imāni tu khalu padāni *bhiṣagvādamārgajñānārthamadhigamyāni
            bhavanti; tadyathā---vādaḥ, dravyaṃ, guṇāḥ, karma, sāmānyaṃ, viśeṣaḥ, samavāyaḥ,
            pratijñā, sthāpanā, pratiṣṭhāpanā, hetuḥ, dṛṣṭāntaḥ, upanayaḥ, nigamanam, uttaraṃ,
            siddhāntaḥ, śabdaḥ, pratyakṣam, anumānam, aitihyam, aupamyaṃ, saṃśayaḥ, prayojanaṃ,
            savyabhicāraṃ, jijñāsā, vyavasāyaḥ, arthaprāptiḥ, saṃbhavaḥ, anuyojyam, ananuyojyam,
            anuyogaḥ, pratyanuyogaḥ, vākyadoṣaḥ, vākyapraśaṃsā, chalam, ahetuḥ, atītakālam,
            upālambhaḥ, parihāraḥ, pratijñāhāniḥ, abhyanujñā, hetvantaram, arthāntaraṃ,
            nigrahasthānamiti// </p>
          <p id="CS.3.8.28"><a name="CS.3.8.28"><!--anchor--></a>tatra vādo nāma sa yat pareṇa saha śāstrapūrvakaṃ vigṛhya
            kathayati/sa ca dvividhaḥ saṃgraheṇa---jalpaḥ, vitaṇḍā ca/ </p>
          <p><a name="idp4555216"><!--anchor--></a>tatra pakṣāśritayorvacanaṃ jalpaḥ, jalpaviparyayo vitaṇḍā/ </p>
          <p><a name="idp4555760"><!--anchor--></a>yathā---ekasya pakṣaḥ punarbhavo+astīti, nāstityaparasya; tau ca svasvapakṣahetubhiḥ
            svasvapakṣaṃ sthāpayataḥ, parapakṣamudbhāvayataḥ, eṣa jalpaḥ/ </p>
          <p><a name="idp4556528"><!--anchor--></a>jalpaviparyayo vitaṇḍā/ </p>
          <p><a name="idp4556992"><!--anchor--></a>vitaṇḍā nāma parapakṣe doṣavacanamātrameva// </p>
          <p id="CS.3.8.29"><a name="CS.3.8.29"><!--anchor--></a>dravya-guṇa-sāmānya-viśeṣa-samavāyāḥ svalakṣaṇaiḥ ślokasthāne
            pūrvamuktāḥ// </p>
          <p id="CS.3.8.30"><a name="CS.3.8.30"><!--anchor--></a>atha pratijñā---pratijñā nāma sādhyavacanaṃ; yathā---nityaḥ puruṣa
            iti// </p>
          <p id="CS.3.8.31"><a name="CS.3.8.31"><!--anchor--></a>atha sthāpanā---sthāpanā nāma tasyā eva pratijñāyā
            hetudṛṣṭāntopanayanigamanaiḥ sthāpanā/ </p>
          <p><a name="idp4560736"><!--anchor--></a>*pūrvaṃ hi pratijñā, paścāt sthāpanā, kiṃ hyapratijñātaṃ sthāpanyiṣyati; yathā---nityaḥ
            puruṣa iti pratijñā; hetuḥ---akṛtakatvāditi; *dṛṣṭāntaḥ---yathā++ākāśamiti;
            upanayaḥ---yathā cākṛtakamākāśaṃ, tacca nityaṃ, tathā puruṣa iti;
            nigamanaṃ---tasmānnitya iti// </p>
          <p id="CS.3.8.32"><a name="CS.3.8.32"><!--anchor--></a>atha pratiṣṭhāpanā---pratiṣṭhāpanā nāma yā tasyā eva *parapratijñāyā
            viparītārthasthāpanā/ </p>
          <p><a name="idp4562832"><!--anchor--></a>yathā-anityaḥ puruṣa iti *pratijñā; hetuḥ---aindriyakatvāditi; dṛṣṭāntaḥ---yathā *ghṭa
            iti, upanayo---yathā ghaṭa aindriyakaḥ sa cānityaḥ, tathā cāyamiti;
            nigamanaṃ---tasmādanitya iti// </p>
          <p id="CS.3.8.33"><a name="CS.3.8.33"><!--anchor--></a>atha hetuḥ---heturnāmopalabdhikāraṇaṃ; tat pratyakṣam, anumānam,
            aitihyam, aupamyamiti; ebhirhetubhiryadupalabhyate tat tattvam// </p>
          <p id="CS.3.8.34"><a name="CS.3.8.34"><!--anchor--></a>atha dṛṣṭāntaḥ---dṛṣṭānto nāma yatra mūrkhaviduṣāṃ buddhisāmyaṃ, yo
            varṇyaṃ *varṇayati/ </p>
          <p><a name="idp4565968"><!--anchor--></a>yathā---agniruṣṇāḥ, dravamudakaṃ, sthirā pṛthivī, ādityaḥ prakāśaka iti; yathā *ādityaḥ
            prakāśakastathā *sāṃkhyajñānaṃ prakāśakamiti// </p>
          <p id="CS.3.8.35"><a name="CS.3.8.35"><!--anchor--></a>upayo nigamanaṃ coktaṃ sthāpanāpratiṣṭhāpanāvyākhyāyām// </p>
          <p id="CS.3.8.36"><a name="CS.3.8.36"><!--anchor--></a>athottaram---uttaraṃ nāma sādharmyopadiṣṭe hetau vaidharmyavacanaṃ,
            vaidharmyopdiṣṭe vā hetau sādharmyavacanam/ </p>
          <p><a name="idp4568880"><!--anchor--></a>yathā---'hetusadharmāṇo vikārāḥ, śītakasya hi vyādherhetubhiḥ sādharmyaṃ
            himaśiśiravātasaṃsparśāḥ', iti bruvataḥ paro brūyāt---hetuvidharmāṇo vikārāḥ, yathā
            śarīrāvayavānāṃ dāhauṣṇyakothaprapacane *hetuvaidharmyaṃ himaśiśiravātasaṃsparśā iti/ </p>
          <p><a name="idp4569888"><!--anchor--></a>etat saviparyayamuttaram// </p>
          <p id="CS.3.8.37"><a name="CS.3.8.37"><!--anchor--></a>atha siddhāntaḥ---siddhānto nāma sa yaḥ parīkṣakairbahuvidhaṃ
            parīkṣya hetubhiśca sādhayitvā sthāpyate nirṇayaḥ/ </p>
          <p><a name="idp4571504"><!--anchor--></a>sa caturvidhaḥ---sarvatantrasiddhāntaḥ, pratitantrasiddhāntaḥ, adhikaraṇasiddhāntaḥ,
            abhyupagamasiddhāntaśceti/ </p>
          <p><a name="idp4572176"><!--anchor--></a>tatra sarvatantrasiddhānto nāma tasmiṃstasmin sarvasmiṃstantre tattat prasiddhaṃ; yathā
            santi nidānāni, santi vyādhayaḥ, santi siddhyupāyāḥ sādhyānāmiti/ </p>
          <p><a name="idp4572944"><!--anchor--></a>pratitantrasiddhānto nāma tasmiṃstasminnekaikasmiṃstantre tattat prasiddhaṃ;
            yathā---anyatrāṣṭau rasāḥ ṣaḍatra, pañcendriyāṇyatra ṣaḍindriyāṇyanyatra tantre,
            vātādikṛtāḥ sarve vikārā yathā+anyatra, atra vātādikṛtā bhūtakṛtāśca prasiddhāḥ/ </p>
          <p><a name="idp4573984"><!--anchor--></a>adhikaraṇasiddhānto nāma sa yasminnadhikaraṇe prastūyamāne
            siddhānyanyānyapyadhikaraṇāni bhavanti, yathā---'na muktaḥ karmānubandhikaṃ kurute,
            nispṛhatvāt' iti prastute siddhāḥ karmaphala-mokṣa-puruṣa-pretyabhāvā bhavanti/ </p>
          <p><a name="idp4574944"><!--anchor--></a>abhyupagamasiddhānto nāma sa yamarthamasiddhamaparīkṣitamanupadiṣṭamahetukaṃ vā
            vādakāle+abhyupagacchanti bhiṣajaḥ; tadyathā---dravyaṃ pradhānamiti kṛtvā vakṣyāmaḥ,
            guṇāḥ pradhānamiti kṛtvā vakṣyāmaḥ, *vīryaṃ pradhānamiti kṛtvā vakṣyāmaḥ, ityevamādiḥ/ </p>
          <p><a name="idp4575984"><!--anchor--></a>iti caturvidhaḥ siddhāntaḥ// </p>
          <p id="CS.3.8.38"><a name="CS.3.8.38"><!--anchor--></a>atha śabdaḥ---śabdo nāma varṇasamāmnāyaḥ; sa
            caturvidhaḥ---dṛṣṭārthaśca, adṛṣṭārthaśca, satyaśca, anṛtaśceti/ </p>
          <p><a name="idp4577632"><!--anchor--></a>tatra dṛṣṭārtho nāma---tribhirhetubhirdoṣāḥ prakupyanti, ṣaḍbhirupakramaiśca
            praśāmyanti, sati śrotrādisadbhāve śabdādigrahaṇamiti/ </p>
          <p><a name="idp4578368"><!--anchor--></a>adṛṣṭārthaḥ punaḥ---asti pretyabhāvaḥ, asti mokṣa iti/ </p>
          <p><a name="idp4578912"><!--anchor--></a>satyo nāma---yathārthabhūtaḥ; santyāyurvedopadeśāḥ, santi siddhyupāyāḥ sādhyānāṃ
            vyādhīnāṃ, santyārambhaphalānīti/ </p>
          <p><a name="idp4579616"><!--anchor--></a>satyaviparyayaścānṛtaḥ// </p>
          <p id="CS.3.8.39"><a name="CS.3.8.39"><!--anchor--></a>atha pratyakṣaṃ---pratyakṣaṃ nāma tadyadātmanā cendriyaiśca
            svayamupalabhyate; tatrātmapratyakṣāḥ sukhaduḥkhecchādveṣādayaḥ,
            śabdādayastvindriyapratyakṣāḥ// </p>
          <p id="CS.3.8.40"><a name="CS.3.8.40"><!--anchor--></a>athānumānam---anumānaṃ nāma tarko yuktyapekṣaḥ; yathā---agniṃ
            jaraṇaśaktyā, balaṃ vyāyāmaśaktyā, śrotrādīni śabdādigrahaṇenetyevamādi// </p>
          <p id="CS.3.8.41"><a name="CS.3.8.41"><!--anchor--></a>athaitihyam---aitihyaṃ nāmāptopadeśo vedādiḥ// </p>
          <p id="CS.3.8.42"><a name="CS.3.8.42"><!--anchor--></a>athaupamyam---aupamyaṃ nāma yadanyenānyasya sādṛśyamadhikṛtya
            prakāśanaṃ; yathā---daṇḍena daṇḍakasya, dhanuṣā dhanuḥstambhasya,
            iṣvāsenā++ārogyadasyeti// </p>
          <p id="CS.3.8.43"><a name="CS.3.8.43"><!--anchor--></a>atha saṃśayaḥ---saṃśayo nāma
            *sandehalakṣaṇānusandigdheṣvartheṣvaniścayaḥ; yathā---dṛṣṭā
            hyāyuṣmallakṣaṇairupetāścānupetāśca tathā sakriyāścākriyāśca puruṣāḥ
            śīghrabhaṅgāścirajīvinaśca, etadubhayadṛṣṭatvāt saṃśayaḥ---kimasti khalvakālamṛtyuruta
            nāstīti// </p>
          <p id="CS.3.8.44"><a name="CS.3.8.44"><!--anchor--></a>atha prayojanaṃ---prayojanaṃ nāma yadarthamārabhyanta ārambhāḥ;
            yathā---yadyakālamṛtyurasti tato+ahamātmānamāyuṣyairupacariṣyāmyanāyuṣyāṇi ca
            parihariṣyāmi, kathaṃ māmakālamṛtyuḥ prasaheteti// </p>
          <p id="CS.3.8.45"><a name="CS.3.8.45"><!--anchor--></a>atha savyabhicāraṃ---savyabhicāraṃ nāma yadvyabhicaraṇaṃ;
            yathā---bhavedidamauṣadhamasmin vyādhau yaugikamathavā neti// </p>
          <p id="CS.3.8.46"><a name="CS.3.8.46"><!--anchor--></a>atha jijñāsā---jijñāsā nāma parīkṣā; yathā
            bheṣajaparīkṣottarakālamupadekṣyate// </p>
          <p id="CS.3.8.47"><a name="CS.3.8.47"><!--anchor--></a>atha vyavasāyaḥ---vyavasāyo nāma niścayaḥ; yathā---vātika evāyaṃ
            vyādhiḥ, *idamevāsya bheṣajaṃ ceti// </p>
          <p id="CS.3.8.48"><a name="CS.3.8.48"><!--anchor--></a>athārthaprāptiḥ---arthaprāptirnāma
            yatraikenārthenoktenāparasyārthasyānuktasyāpi siddhiḥ; yathā---nāyaṃ saṃtarpaṇasādhyo
            vyādhirityukte bhavatyarthaprāptiḥ---apatarpaṇasādhyo+ayamiti, nānena divā
            bhoktavyamityukte bhavatyarthaprāptiḥ---niśi bhoktavyamiti// </p>
          <p id="CS.3.8.49"><a name="CS.3.8.49"><!--anchor--></a>atha saṃbhavaḥ---yo yataḥ saṃbhavati sa tasya saṃbhavaḥ;
            yathā---ṣaḍdhātavo garbhasya, vyādherahitaṃ, hitamārogyasyeti// </p>
          <p id="CS.3.8.50"><a name="CS.3.8.50"><!--anchor--></a>athānuyojyam---anuyojyaṃ nāma yadvākyaṃ vākyadoṣayuktaṃ tat/ </p>
          <p><a name="idp4594560"><!--anchor--></a>*sāmānyato vyāhṛteṣvartheṣu vā viśeṣagrahaṇārthaṃ yadvākyaṃ tadapyanuyojyaṃ;
            yathā---'saṃśodhanasādhyo+ayaṃ vyādhiḥ' ityukte 'kiṃ vamanasādhyo+ayaṃ, kiṃvā
            virecanasādhyaḥ' ityanuyujyate// </p>
          <p id="CS.3.8.51"><a name="CS.3.8.51"><!--anchor--></a>athānanuyojyam---ananuyojyaṃ nāmāto viparyayeṇa;
            yathā---ayamasādhyaḥ// </p>
          <p id="CS.3.8.52"><a name="CS.3.8.52"><!--anchor--></a>athānuyogaḥ---anuyogo nāma sa yat tadvidyānāṃ tadvidyaireva sārdhaṃ
            tantre tantraikadeśe vā praśnaḥ praśnaikadeśo vā
            jñānavijñāvacanaprativacanaparīkṣārthamādiśyate/ </p>
          <p><a name="idp4597856"><!--anchor--></a>yathā---'nityaḥ puruṣaḥ' iti pratijñāte yat paraḥ 'ko hetuḥ' ityāha, so+anuyogaḥ// </p>
          <p id="CS.3.8.53"><a name="CS.3.8.53"><!--anchor--></a>atha pratyanuyogaḥ---pratyanuyogo nāmānuyogasyānuyogaḥ;
            yathā---asyānuyogasya punaḥ ko heturiti// </p>
          <p id="CS.3.8.54"><a name="CS.3.8.54"><!--anchor--></a>atha vākyadoṣaḥ---vākyadoṣo nāma yathā khalvasminnartha nyūnam,
            anarthakam, apārhtakaṃ, viruddhaṃ ceti; etāni hyantareṇa na prakṛto+arhtaḥ praṇaśyet/ </p>
          <p><a name="idp4600784"><!--anchor--></a>tatra nyūnaṃ---pratijñāhetūdāharaṇopanayanigamanānāmanyatamenāpi nyūnaṃ nyūnaṃ bhavati;
            yadvā bahūpadiṣṭahetukamekena hetunā sādhyate tacca nyūnam/ </p>
          <p><a name="idp4601552"><!--anchor--></a>athādhikam---adhikaṃ nāma yannyanaviparītaṃ, yadvā++āyurvede bhāṣyamāṇe
            bārhaspatyamauśanasamanyadvā yatkiṃcidapratisaṃbaddhārthamucyate, yadvā
            saṃbaddhārthamapi dvirabhidhīyate tat punaruktadoṣatvādadhikaṃ; tacca punaruktaṃ
            dvividham---arthapunaruktaṃ, śabdapunaruktaṃ ca; tatrārthapunaruktaṃ
            yathā---bheṣajamauṣadhaṃ sādhanamiti, śabdapunaruktaṃ punarbheṣajaṃ bheṣajamiti/ </p>
          <p><a name="idp4602560"><!--anchor--></a>athānarthakam---anarhtakaṃ nāma yadvacanamakṣaragrāmamātrameva syāt pañcavargavanna
            cārthato gṛhyate/ </p>
          <p><a name="idp4603216"><!--anchor--></a>athāpārthakam---apārthakaṃ nāma yadarthavacca paraspareṇāsaṃyujyamānārthakaṃ;
            yathā---cakra-na(ta)kra-vaṃśa-vajra-niśākarā iti/ </p>
          <p><a name="idp4603936"><!--anchor--></a>atha viruddhaṃ---viruddhaṃ nāma yaddṛṣṭāntasiddhāntasamayairviruddhaṃ; tatra pūrvaṃ
            dṛṣṭāntasiddhāntāvuktau; samayaḥ punastridhā bhavati; yathā---āyurvaidikasamayaḥ,
            yājñikasamayaḥ, kokṣaśāstrikasamayaśceti; tatrāyurvaidikasamayaḥ-catuṣpādaṃ bheṣajamiti,
            yājñikasamayaḥ-ālabhyā yajamānaiḥ paśava iti, mokṣaśāstrikasamayaḥ-sarvabhūteṣvahiṃseti;
            tatra svasamayaviparītamucyamānaṃ viruddhaṃ bhavati/ </p>
          <p><a name="idp4604960"><!--anchor--></a>iti vākyadoṣāḥ// </p>
          <p id="CS.3.8.55"><a name="CS.3.8.55"><!--anchor--></a>atha vākyapraśaṃsā---vākyapraśaṃsā nāma yathā khalvasminnarthe
            tvanyūnam, anadhikam, arthavat, anapārthakam, aviruddham, adhigatapadārthaṃ ceti
            yattadvākyamananuyojyamiti praśasyate// </p>
          <p id="CS.3.8.56"><a name="CS.3.8.56"><!--anchor--></a>atha cchalaṃ---chalaṃ nāma pariśaṭhamarthābhāsamanarthakaṃ
            vāgvastumātrameva/ </p>
          <p><a name="idp4607776"><!--anchor--></a>taddvividhaṃ---vākchalṃ, sāmānyacchalaṃ ca/ </p>
          <p><a name="idp4608288"><!--anchor--></a>tatra vākchalaṃ nāma yathā---kaścidbrūyāt---navatantre+ayaṃ bhiṣagiti, atha bhiṣag
            brūyāt---nāhaṃ navatantra ekatantro+ahamiti; paro brūyāt---nāhaṃ bravīmi nava tantrāṇi
            taveti, api tu navābhyastaṃ te tantramiti; bhiṣak brūyāt---na mayā navābhyastaṃ tantram,
            anekadhā+abhyastaṃ mayā tantramiti; etadvākchalam/ </p>
          <p><a name="idp4609296"><!--anchor--></a>sāmānyacchalaṃ nāma yathā---vyādhipraśamanāyauṣadhamityukte, paro bhūyāt---sat
            satpraśamanāyeti kiṃ nu bhavānāha; san hi rogaḥ, sadauṣadhaṃ; yadi ca sat satpraśamanāya
            bhavati, tatra sat kāsaḥ, sat kṣayaḥ, satsāmānyāt kāsaste kṣayapraśamanāya bhaviṣyatīti/ </p>
          <p><a name="idp4610304"><!--anchor--></a>etat sāmānyacchalam// </p>
          <p id="CS.3.8.57"><a name="CS.3.8.57"><!--anchor--></a>athāhetuḥ---aheturnāma prakaraṇasamaḥ, saṃśayasamaḥ,
            varṇyasamaśceti/ </p>
          <p><a name="idp4611824"><!--anchor--></a>tatra prakaraṇasamo nāmāheturyathā---anyaḥ śarīrādātmā nitya iti; paro
            brūyāt---yasmādanyaḥ śarīrādātmā, tasmānnityaḥ; śarīraṃ hyanityamato vidharmiṇā *cātmanā
            bhavitavyamityeṣa cāhetuḥ; nahi ya eva pakṣaḥ sa eva heturiti/ </p>
          <p><a name="idp4612800"><!--anchor--></a>saṃśayasamo nāmāheturya eva saṃśayahetuḥ sa eva saṃśayacchedahetuḥ;
            yathā---ayamāyurvedaikadeśamāha, kiṃnvayaṃ cikitsakaḥ syānna veti saṃśaye paro
            brūyāt---yasmādayamāyurvedaikadeśamāha tasmāccikitsako+ayamiti, na ca saṃśayacchedahetuṃ
            viśeṣayati, eṣa cāhetuḥ; na hi ya eva saṃśayahetuḥ, sa eva saṃśayacchedaheturbhavati/ </p>
          <p><a name="idp4613808"><!--anchor--></a>varṇyasamo nāmāhetuḥ-yo heturvarṇyāviśiṣṭaḥ;
            yathā---kaścidbrūyāt---asparśatvādbuddhiranityā śabdaviditi; atra varṇyaḥ śabdo
            buddhirapi varṇyā, tadubhayavarṇyāviśiṣṭatvādvarṇyasamo+apyahetuḥ// </p>
          <p id="CS.3.8.58"><a name="CS.3.8.58"><!--anchor--></a>athātītakālam---atītakālaṃ nāma yat pūrvaṃ vācyaṃ tat paścāducyate,
            tat kālātītatvādagrāhyaṃ bhavatīti; *pūrvaṃ vā nigrahaprāptamanigṛhya parigṛhya
            pakṣāntaritaṃ paścānnigṛhīte, tattasyātītakālatvānnigrahavacanamasamarthaṃ bhavatīti// </p>
          <p id="CS.3.8.59"><a name="CS.3.8.59"><!--anchor--></a>athopālambhaḥ-upālambho nāma hetordoṣavacanaṃ; yathā-pūrvamahetavo
            hetvābhāsā vyākhyātāḥ// </p>
          <p id="CS.3.8.60"><a name="CS.3.8.60"><!--anchor--></a>atha parihāraḥ---parihāro nāma tasyaiva doṣavacanasya pariharaṇaṃ;
            yathā---nityamātmani śarīrasthe jīvaliṅgānyupalabhyante, tasya cāpagamānnopalabhyante,
            tasmādanyaḥ śarīrādātmā nityaśceti// </p>
          <p id="CS.3.8.61"><a name="CS.3.8.61"><!--anchor--></a>atha pratijñāhāniḥ---pratijñāhānirnāma sā pūrvaparigṛhītāṃ pratijñāṃ
            paryanuyukto yat parityajati, yathā prāk pratijñāṃ kṛtvā nityaḥ puruṣa iti,
            paryanuyuktastvāha---anitya iti// </p>
          <p id="CS.3.8.62"><a name="CS.3.8.62"><!--anchor--></a>athābhyanujñā---abhyanujñā nāma sā ya iṣṭāniṣṭābhyupagamaḥ// </p>
          <p id="CS.3.8.63"><a name="CS.3.8.63"><!--anchor--></a>atha hetvantaraṃ---hetvantaraṃ nāma prakṛtahetau vācye
            yadvikṛtahetumāha// </p>
          <p id="CS.3.8.64"><a name="CS.3.8.64"><!--anchor--></a>athārthāntaram---arthāntaraṃ nāmaikasmin vaktavye+aparaṃ yadāha/ </p>
          <p><a name="idp4623024"><!--anchor--></a>yathā-jvaralakṣaṇe vācye pramehalakṣaṇamāha// </p>
          <p id="CS.3.8.65"><a name="CS.3.8.65"><!--anchor--></a>atha nigrahasthānaṃ---nigrahasthānaṃ nāma parājayaprāptiḥ; tacca
            trirabhihitasya vākyasyāparijñānaṃ pariṣadi vijñānavatyāṃ, yadvā
            ananuyojyasyānuyogo+anuyojyasya cānanuyogaḥ/ </p>
          <p><a name="idp4624880"><!--anchor--></a>pratijñāhāniḥ, abhyanujñā, kālātītavacanam, ahetuḥ, nyūnam, adhikaṃ, vyartham,
            anarthakaṃ, punaruktaṃ, viruddhaṃ, hetvantaram, arthāntaraṃ ca nigrahasthānam// </p>
          <p id="CS.3.8.66"><a name="CS.3.8.66"><!--anchor--></a>iti vādamārgapadāni yathoddeśamabhinirdiṣṭāni bhavanti// </p>
          <p id="CS.3.8.67"><a name="CS.3.8.67"><!--anchor--></a>vādastu khalu bhiṣajāṃ pravartamāno pravartetāyurveda eva, nānyatra/ </p>
          <p><a name="idp4627680"><!--anchor--></a>atra hi vākyaprativākyavistarāḥ kevalāścopapattayaḥ sarvādhikaraṇeṣu/ </p>
          <p><a name="idp4628256"><!--anchor--></a>tāḥ sarvāḥ samavekṣya sarvaṃ vākyaṃ brūyāt,
            nāprakṛtakamaśāstramaparīkṣitamasādhakamākulamavyāpakaṃ vā/ </p>
          <p><a name="idp4628944"><!--anchor--></a>sarvaṃ ca hetumadbrūyāt/ </p>
          <p><a name="idp4629408"><!--anchor--></a>hetumanto hyakaluṣāḥ sarva eva vādavigrahāścikitsite kāraṇabhūtāḥ,
            praśastabuddhivardhakatvāt; sarvārambhasiddhaṃ hyāvahatyanupahatā buddhiḥ// </p>
          <p id="CS.3.8.68"><a name="CS.3.8.68"><!--anchor--></a>imāni khalu tāvadiha kānicit prakaraṇāni bhiṣajāṃ
            jñānārthamupadekṣyāmaḥ/ </p>
          <p><a name="idp4631200"><!--anchor--></a>jñānapūrvakaṃ hi karmaṇāṃ samārambhaṃ praśaṃsanti kuśalāḥ/ </p>
          <p><a name="idp4631760"><!--anchor--></a>jñātvā hi kāraṇa-karaṇa-kāryayoni-kārya-kāryaphalānubandha-deśa-kāla-pravṛttyupāyān
            samyagabhinirvartamānaḥ kāryābhinirvṛttāviṣṭaphalānubandhaṃ
            kāryamabhinirvartayatyanatimahatā yatnena kartā// </p>
          <p id="CS.3.8.69"><a name="CS.3.8.69"><!--anchor--></a>tatra kāraṇaṃ nāma tad *yat karoti, sa eva hetuḥ, sa kartā// </p>
          <p id="CS.3.8.70"><a name="CS.3.8.70"><!--anchor--></a>karaṇaṃ punastad yadupakaraṇāyopakalpate kartuḥ kāryābhinirvṛttau
            prayatamānasya// </p>
          <p id="CS.3.8.71"><a name="CS.3.8.71"><!--anchor--></a>kāryayonistu sā yā vikriyamāṇā kāryatvamāpadyate// </p>
          <p id="CS.3.8.72"><a name="CS.3.8.72"><!--anchor--></a>kāryaṃ tu tadyasyābhinirvṛttimabhisamdhāya kartā pravartate // </p>
          <p id="CS.3.8.73"><a name="CS.3.8.73"><!--anchor--></a>kāryaphalaṃ punastad yatprayojanā kāryābhinirvṛttiriṣyate// </p>
          <p id="CS.3.8.74"><a name="CS.3.8.74"><!--anchor--></a>anubandhaḥ khalu sa yaḥ kartāramavaśyamanubadhnāti kāryāduttarakālaṃ
            kāryanumittaḥ śubho vā+apyaśubho bhāvaḥ// </p>
          <p id="CS.3.8.75"><a name="CS.3.8.75"><!--anchor--></a>deśastvadhiṣṭhānam// </p>
          <p id="CS.3.8.76"><a name="CS.3.8.76"><!--anchor--></a>kālaḥ punaḥ pariṇāmaḥ// </p>
          <p id="CS.3.8.77"><a name="CS.3.8.77"><!--anchor--></a>pravṛttistu khalu ceṣṭā kāryārthā; saiva kriyā, karma, yatnaḥ,
            kāryasamārambhaśca// </p>
          <p id="CS.3.8.78"><a name="CS.3.8.78"><!--anchor--></a>upāyaḥ punastrayāṇāṃ kāraṇādīnāṃ sauṣṭhavam-*abhividhānaṃ ca samyak
            kāryakāryaphalānubandhavarjyānāṃ, kāryāṇāmabhinirvartaka *ityatastūpāyaḥ; kṛte
            nopāyārtho+asti, na ca vidyate tadātve, kṛtāccottarakālaṃ phalaṃ, phalāccānubandha iti// </p>
          <p id="CS.3.8.79"><a name="CS.3.8.79"><!--anchor--></a>etaddaśavidhamagre parīkṣyaṃ, tato+anantaraṃ kāryārthā
            pravṛttiriṣṭā/ </p>
          <p><a name="idp4644352"><!--anchor--></a>tasmādbhiṣak kāryaṃ cikīrṣuḥ prāk kāryasamārambhāt parīkṣayā kevalaṃ parīkṣyaṃ parīkṣya
            karma samārabheta kartum// </p>
          <p id="CS.3.8.80"><a name="CS.3.8.80"><!--anchor--></a>tatra cedbhiṣagabhiṣagvā bhiṣajaṃ kaścidevaṃ khalu
            pṛcched---vamanavirecanāsthāpanānuvāsanaśirovirecanāni prayoktukāmena bhiṣajā
            katividhayā parīkṣayā katividhameva parīkṣyaṃ, kaścātra parīkṣyaviśeṣaḥ, kathaṃ ca
            parīkṣitavyaḥ, kiṃprayojanā ca parīkṣā, kva ca vamanādīnāṃ pravṛttiḥ, kva ca nivṛttiḥ,
            pravṛttinivṛttilakṣaṇasaṃyoge ca kiṃ naiṣṭhikaṃ, kāni ca vamanādīnāṃ
            bheṣajadravyāṇyupayogaṃ gacchantīti// </p>
          <p id="CS.3.8.81"><a name="CS.3.8.81"><!--anchor--></a>sa evaṃ pṛṣṭo yadi mohayitumicchet, brūyādenaṃ---bahuvidhā hi
            parīkṣā tathā parīkṣyavidhibhedaḥ, katamena vidhibhedaprakṛtyantareṇa bhinnayā parīkṣayā
            kena vā vidhibhedaprakṛtyantareṇa parīkṣyasya bhinnasya bhedāgraṃ bhavān
            *pṛcchatyāyamānaṃ; nedānīṃ bhavato+anyena vidhibhedaprakṛtyantareṇa bhinnayā
            parīkṣayā+anyena vā vidhibhedaprakṛtyantareṇa parīkṣyasya bhinnasyābhilaṣitamarthaṃ
            śrotumahamanyena parīkṣāvidhibhedenānyena vā vidhibhedaprakṛtyantareṇa parīkṣyaṃ
            bhittvā+*anyathā++ācakṣāṇa icchāṃ pūrayeyamiti// </p>
          <p id="CS.3.8.82"><a name="CS.3.8.82"><!--anchor--></a>sa yaduttaraṃ brūyāttat samīkṣyottaraṃ vācyaṃ syādyathoktaṃ ca
            prativacanavidhimavekṣya; *samyak yadi tu brūyānna cainaṃ mohayitumicchet, prāptaṃ tu
            vacanakālaṃ manyeta, kāmamasmai brūyādāptameva nikhilena// </p>
          <p id="CS.3.8.83"><a name="CS.3.8.83"><!--anchor--></a>dvividhā tu khalu parīkṣājñānavatāṃ---pratyakṣam, anumānaṃ ca/ </p>
          <p><a name="idp4651200"><!--anchor--></a>etaddhi dvayamupadeśaśca parīkṣā syāt/ </p>
          <p><a name="idp4651696"><!--anchor--></a>eva meṣā dvividhā parīkṣā, trividhā vā sahopadeśena// </p>
          <p id="CS.3.8.84"><a name="CS.3.8.84"><!--anchor--></a>daśavidhaṃ tu parīkṣyaṃ kāraṇādi yaduktamagre, tadiha bhiṣagādiṣu
            saṃsārya saṃdarśayiṣyāmaḥ---iha kāryaprāptau kāraṇaṃ bhiṣak, karaṇaṃ punarbheṣajaṃ,
            kāryayonirdhātuvaiṣamyaṃ, kāryaṃ dhātusāmyaṃ, kāryaphalaṃ sukhāvāptiḥ, anubandhaḥ
            khalvāyuḥ, deśo bhūmirāturaśca, kālaḥ punaḥ saṃvatsaraścāturāvasthā ca, pravṛttiḥ
            pratikarmasamārambhaḥ, upāyastu bhiṣagādīnāṃ sauṣṭhavam-*abhividhānaṃ ca samyak/
            ihāpyasyopāyasya viṣayaḥ pūrveṇaivopāyaviśeṣeṇa vyākhyātaḥ/ </p>
          <p><a name="idp4654352"><!--anchor--></a>iti kāraṇādīni daśa daśasu bhiṣagādiṣu saṃsārya saṃdarśitāni,
            tathaivānupūrvyaitaddaśavidhaṃ parīkṣyamuktaṃ ca// </p>
          <p id="CS.3.8.85"><a name="CS.3.8.85"><!--anchor--></a>tasya yo yo *viśeṣo yathā yathā ca parīkṣitavyaḥ, sa tathā tathā
            vyākhyāsyate// </p>
          <p id="CS.3.8.86"><a name="CS.3.8.86"><!--anchor--></a>kāraṇaṃ bhiṣagityuktamagre, tasya parīkṣā---bhiṣaṅnāma yo
            bhiṣajyati, yaḥ sūtrārthaprayogakuśalaḥ, yasya cāyuḥ sarvathā viditaṃ yathāvat/ </p>
          <p><a name="idp4657216"><!--anchor--></a>sa ca sarvadhātusāmyaṃ cikīrṣannātmānamevāditaḥ parīkṣeta guṇiṣu guṇataḥ
            kāryābhinirvṛttiṃ paśyan, kaccidahamasya kāryasyābhinirvartane samarhto na veti; tatreme
            bhiṣagguṇā yairupapanno bhiṣagdhātusāmyābhinirvartane samartho bhavati;
            tadyathā---paryavadātaśrutatā, paridṛṣṭakarmatā, dākṣyaṃ, śaucaṃ, jitahastatā,
            upakaraṇavattā, sarvendriyopapannatā, prakṛtijñatā, pratipattijñatā ceti// </p>
          <p id="CS.3.8.87"><a name="CS.3.8.87"><!--anchor--></a>karaṇaṃ punarbheṣajam/ </p>
          <p><a name="idp4659136"><!--anchor--></a>bheṣajaṃ nāma tadyadupakaraṇāyopakalpate bhiṣajo dhātusāmyābhinirvṛttau prayatamānasya
            viśeṣataścopāyāntebhyaḥ/ </p>
          <p><a name="idp4659840"><!--anchor--></a>taddvividhaṃ vyapāśrayabhedāt---daivavyapāśrayaṃ, yuktivyaṛpāśrayaṃ ceti/ </p>
          <p><a name="idp4660416"><!--anchor--></a>tatra daivavya
            pāśrayaṃ---mantrauṣadhimaṇimaṅgalabalyupahārahomaniyamaprāyaścittopavāsasvastyayanapraṇipātagamanādi,
            yuktivyapāśrayaṃ---saṃśodhanopaśamane ceṣṭāśca dṛṣṭaphalāḥ/ </p>
          <p><a name="idp4661296"><!--anchor--></a>etaccaiva bheṣajamaṅgabhedādapi dvividhaṃ---dravyabhūtam, adravyabhūtaṃ ca/ </p>
          <p><a name="idp4661872"><!--anchor--></a>tatra yadadravyabhūtaṃ tadupāyābhiplutam/ </p>
          <p><a name="idp4662368"><!--anchor--></a>upāyo nāma
            bhayadarśanavismāpanavismāraṇakṣobhaṇaharṣaṇabharstanavadhabandhasvapnasaṃvāhanādiramūrto
            bhāvaviśeṣo yathoktāḥ siddhyupāyāśca^*upāyābhiplutā iti/ </p>
          <p><a name="idp4663200"><!--anchor--></a>yattu dravyabhūtaṃ tadvamanādiṣu yogamupaiti/ </p>
          <p><a name="idp4663712"><!--anchor--></a>tasyāpīyaṃ parīkṣā---idamevaṃprakṛtyai(e?)vaṃguṇamivaṃprabhāvamasmin deśe
            jātamasminnṛtāvevaṃ gṛhītamevaṃ nihitamevamupaskṛtamanayā ca mātrayā yuktamasmin
            vyādhāvevaṃvidhasya puruṣasyaivatāvantaṃ doṣamapakarṣatyupaśamayati vā, yadanyadapi
            caivaṃvidhaṃ bheṣajaṃ bhavettacca^*anena viśeṣeṇa yuktamiti// </p>
          <p id="CS.3.8.88"><a name="CS.3.8.88"><!--anchor--></a>kāryayonirdhātuvaiṣamyaṃ, tasya lakṣaṇaṃ vikārāgamaḥ/ </p>
          <p><a name="idp4665680"><!--anchor--></a>parīkṣā tvasya vikāraprakṛteścaivonātiriktaliṅgaviśeṣāvṛekṣaṇaṃ vikārasya ca
            sādhyāsādhyamṛdudāruṇaliṅgaviśeṣāvekṣaṇamiti// </p>
          <p id="CS.3.8.89"><a name="CS.3.8.89"><!--anchor--></a>kāryaṃ dhātusāmyaṃ, tasya lakṣaṇaṃ vikāropaśamaḥ/ parīkṣā
            tvasya-rugupaśamanaṃ, svaravarṇayogaḥ, śarīropacayaḥ, balavṛddhiḥ, abhyavahāryābhilāṣaḥ,
            rucirāhārakāle, abhyavahṛtasya cāhārasya kāle samyagjaraṇaṃ, nidrālābho yathākālaṃ,
            vaikāriṇāṃ ca svapnānāmadarśanaṃ, sukhena ca pratibodhanaṃ, vātamūtrapurīṣaretasāṃ
            muktiḥ, sarvākārairmanobuddhīndriyāṇāṃ cāvyāpattiriti// </p>
          <p id="CS.3.8.90"><a name="CS.3.8.90"><!--anchor--></a>kāryaphalaṃ sukhāvāptiḥ, tasya
            lakṣaṇaṃ---manobuddhīcdriyaśarīratuṣṭiḥ// </p>
          <p id="CS.3.8.91"><a name="CS.3.8.91"><!--anchor--></a>anubandhastu khalvāyuḥ, tasya lakṣaṇaṃ---prāṇaiḥ saha saṃyogaḥ// </p>
          <p id="CS.3.8.92"><a name="CS.3.8.92"><!--anchor--></a>deśastu bhūmirāturaśca// </p>
          <p id="CS.3.8.93"><a name="CS.3.8.93"><!--anchor--></a>tatra bhūmiparīkṣā āturaparijñānahetorvā
            syādauṣadhaparijñānahetorvā/ </p>
          <p><a name="idp4671856"><!--anchor--></a>tatra tāvadiyamāturaparijñānahetoḥ/ </p>
          <p><a name="idp4672336"><!--anchor--></a>tadyathā---ayaṃ kasmin bhūmideśe jātaḥ saṃvṛddho vyādhito vā; tasmiṃśca bhūmideśe
            manuṣyāṇāmidamāhārajātam, idaṃ vihārajātam, idamācārajātam, etāvacca balam, evaṃvidhaṃ
            sattvam, evaṃvidhaṃ sātmyam, evaṃvidho doṣaḥ, bhaktiriyam, ime vyādhayaḥ, hitamidam,
            ahitamidamiti *prāyograhaṇena/ </p>
          <p><a name="idp4673344"><!--anchor--></a>auṣadhaparijñānahetostu kalpeṣu bhūmiparīkṣā vakṣyate// </p>
          <p id="CS.3.8.94"><a name="CS.3.8.94"><!--anchor--></a>āturastu khalu kāryadeśaḥ/ </p>
          <p><a name="idp4674800"><!--anchor--></a>tasya parīkṣā āyuṣaḥ pramāṇajñānahetorvā syād, baladoṣapramāṇajñānahetorvā/ </p>
          <p><a name="idp4675408"><!--anchor--></a>tatra tāvadiyaṃ baladoṣapramāṇajñānahetoḥ; doṣapramāṇānurupo hi *bheṣajapramāṇavikalpo
            balapramāṇaviśeṣāpekṣo bhavati/ </p>
          <p><a name="idp4676128"><!--anchor--></a>sahasā hyatibalamauṣadhamaparīkṣakaprayuktamalpabalamāturamatipātayet; na
            hyatibalānyāgreyavāyavīyānyauṣadhānyagnikṣāraśastrakarmāṇi vā śakyante+alpabalaiḥ
            soḍhum; asahyātitīkṣṇavegatvāddhi tāni sadyaḥprāṇaharāṇi syuḥ/ </p>
          <p><a name="idp4677104"><!--anchor--></a>etaccaiva kāraṇamapekṣamāṇā
            hīnabalamāturamaviṣādakarairmṛdusukumāraprāyairuttarottaragurubhiravibhramairanātyayikaiścopacarantyauṣadhaiḥ;
            viśeṣataśca nārīḥ, tā hyanavasthitamṛduvivṛtaviklavahṛdayāḥ prāyaḥ sukumāryo+abalāḥ
            parasaṃstabhyāśca/ </p>
          <p><a name="idp4678128"><!--anchor--></a>tathā balavati balavadvyādhiparigate svalpabalamauṣadhamaparīkṣakaprayuktamasādhakameva
            bhavati/ </p>
          <p><a name="idp4678768"><!--anchor--></a>tasmādāturaṃ parīkṣeta prakṛtitaśca, vikṛtitaśca, sārataśca, saṃhananataśca,
            pramāṇataśca, sātmyataśca, sattvataśca, āhāraśaktitaśca, vyāyāmaśaktitaśca,
            vayastaśceti, balapramāṇaviśeṣagrahaṇahetoḥ// </p>
          <p id="CS.3.8.95"><a name="CS.3.8.95"><!--anchor--></a>*tatra prakṛtyādīn bhāvānanuvyākhyāsyāmaḥ/ </p>
          <p><a name="idp4680640"><!--anchor--></a>tadyathā---śukraśoṇitaprakṛtiṃ, kālagarbhāśayaprakṛtiṃ, āturāhāravihāraprakṛtiṃ,
            mahābhūtavikāraprakṛtiṃ ca garbhaśarīramapekṣate/ </p>
          <p><a name="idp4681392"><!--anchor--></a>*etāni hi yena *doṣeṇādhikenaikenānekena vā samanubadhyante, tena tena doṣeṇa
            garbho+anubadhyate; tataḥ sā sā doṣaprakṛtirucyate manuṣyāṇāṃ garbhādipravṛttā/ </p>
          <p><a name="idp4682192"><!--anchor--></a>tasmācchleṣmalāḥ prakṛtyā kecit, pittalāḥ kecit, vātalāḥ kecit, saṃsṛṣṭāḥ kecit,
            samadhātavaḥ kecidbhavanti/ </p>
          <p><a name="idp4682896"><!--anchor--></a>teṣāṃ hi lakṣaṇāni vyākhyāsyāmaḥ// </p>
          <p id="CS.3.8.96"><a name="CS.3.8.96"><!--anchor--></a>śleṣmā hi
            snigdhaślakṣṇamṛdumadhurasārasāndramandastimitaguruśītavijjalācchaḥ/ </p>
          <p><a name="idp4684336"><!--anchor--></a>tasya snehācchleṣmalāḥ snigdhāṅgāḥ, ślakṣṇatvācchlakṣṇāṅgāḥ,
            mṛdutvāddṛṣṭisukhasukumārāvadātagātrāḥ, māduryāt prabhūtaśukravyavāyāpatyāḥ, sāratvāt
            sārasaṃhatasthiraśarīrāḥ, sāndratvādupacitaparipūrṇasarvāṅgāḥ,
            mandatvānmandaceṣṭāhāravyāhārāḥ, staimityādaśīdhrārambhakṣobhavikārāḥ, gurutvāt
            sārādhiṣṭhitāvasthitagatayaḥ, śaityādalpakṣuttṛṣṇāsaṃtāpasvedadoṣāḥ, vijjalatvāt
            suśliṣṭasārasandhibandhanāḥ, tathā+acchatvāt prasannadarśanānanāḥ
            prasannasnigdhavarṇasvarāśca bhavanti/ </p>
          <p><a name="idp4686144"><!--anchor--></a>ta evaṃguṇayogācchleṣmalā balavanto vasumanto vidyāvanta aujasvinaḥ śāntā āyuṣmantaśca
            bhavanti// </p>
          <p id="CS.3.8.97"><a name="CS.3.8.97"><!--anchor--></a>pittamuṣṇaṃ tīkṣṇaṃ dravaṃ visramamlaṃ kaṭukaṃ ca/ </p>
          <p><a name="idp4687824"><!--anchor--></a>tasyauṣṇyāt pittalā bhavantyuṣṇāsahā, uṣṇamukhāḥ, *sukumārāvadātagātrāḥ,
            prabhūtavipluvyaṅgatilapiḍakāḥ, kṣutpipāsāvantaḥ, kṣipravalīpalitakhālityadoṣāḥ, prāyo
            mṛdvalpakapilaśmaśrulomakeśāśca; taikṣṇyāttīkṣṇaparākramāḥ, tīkṣṇāgnayaḥ,
            prabhūtāśanapānāḥ, kleśāsahiṣṇavo, dandaśūkāḥ; dravatvācchithilamṛdusandhimāṃsāḥ,
            prabhūtasṛṣṭasvedamūtrapurīṣāśca; visratvāt prabhūtapūtikakṣāsyaśiraḥśarīragandhāḥ;
            kaṭvamlatvādalpaśukravyavāyāpatyāḥ; ta evaṃguṇayogāt pittalā madhyabalā madhyāyuṣo
            madhyajñānavijñānavittopakaraṇavantaśca bhavanti// </p>
          <p id="CS.3.8.98"><a name="CS.3.8.98"><!--anchor--></a>vātastu rūkṣalaghucalabahuśīghraśītaparuṣaviśadaḥ/ </p>
          <p><a name="idp4690768"><!--anchor--></a>tasya raukṣyādvātalā rūkṣāpacitālpaśarīrāḥ pratatarūkṣa-*kṣāmasannasaktajarjarasvarā
            jāgarūkāśca bhavanti, laghutvāllaghucapalagaticeṣṭāhāravyāhārāḥ,
            calatvādanavasthitasandhyakṣibhrūhanvoṣṭhajihvāśriraḥskandhapāṇipādāḥ,
            bahutvādbahupralāpakaṇḍarāsirāpratānāḥ, śīghratvācchrīghrasamārambhakṣobhavikārāḥ
            śīghratrāsarāgavirāgāḥ śrutagrāhiṇo+alpasmṛtayaśca, śaityācchītāsahiṣṇavaḥ
            pratataśītakodvepakastambhāḥ, pāruṣyāt paruṣakeśaśmaśruromanakhadaśanavadanapāṇipādāḥ,
            vaiśadyāt sphuṭitāṅgāvayavāḥ satatasandhiśabdagāminaśca bhavanti; ta evaṃ
            guṇayogādvātalāḥ prāyeṇālpabalāścālpāyuṣaścālpāpatyāścālpasādhanāścālpadhanāśca
            bhavanti// </p>
          <p id="CS.3.8.99"><a name="CS.3.8.99"><!--anchor--></a>saṃsargāt saṃsṛṣṭalakṣaṇāḥ// </p>
          <p id="CS.3.8.100"><a name="CS.3.8.100"><!--anchor--></a>sarvaguṇasamuditāstu samadhātavaḥ/ </p>
          <p><a name="idp4694880"><!--anchor--></a>ityevaṃ prakṛtitaḥ parīkṣeta// </p>
          <p id="CS.3.8.101"><a name="CS.3.8.101"><!--anchor--></a>vikṛtitaśceti vikṛtirucyate vikāraḥ/ </p>
          <p><a name="idp4696288"><!--anchor--></a>tatra vikāraṃ hetu-doṣa-dūṣya-prakṛti-deśa-kāla-balaviśeṣairliṅgataśca parīkṣeta, na
            hyantareṇa hetvādīnāṃ balaviśeṣaṃ vyādhibalaviśeṣopalabdhiḥ/ </p>
          <p><a name="idp4697088"><!--anchor--></a>yasya hi vyādherdoṣa-dūṣya-prakṛti-deśa-kāla-balasāmyaṃ bhavati, mahacca
            hetuliṅgabalaṃ, sa vyādhirbalavān bhavati; tadviparyayāccālpabalaḥ; madhyabalastu
            doṣadūṣyādīnāmanyatamasāmānyāddhetuliṅgamadhyabalatvāccopalabhyate// </p>
          <p id="CS.3.8.102"><a name="CS.3.8.102"><!--anchor--></a>sārataśceti sārāṇyaṣṭau puruṣāṇāṃ
            balamānaviśeṣajñānārthamupadiśyante;
            tadyathā---tvagraktamāṃsamedo+asthimajjaśukrasattvānīti// </p>
          <p id="CS.3.8.103"><a name="CS.3.8.103"><!--anchor--></a>tatra snigdhaślakṣṇamṛduprasannasūkṣmālpagambhīrasukumāralomā
            saprabheva ca tvak tvaksārāṇām/ </p>
          <p><a name="idp4700448"><!--anchor--></a>sā sāratā sukhasaubhāgyaiśvaryopabhogabuddhividyārogyapraharṣaṇānyāyuṣyatvaṃ cācaṣṭe// </p>
          <p id="CS.3.8.104"><a name="CS.3.8.104"><!--anchor--></a> karṇākṣimukhajihvānāsauṣṭhapāṇipādatalanakhalalāṭamehanaṃ
            snigdharaktavarṇaṃ śrīmadbhrājiṣṇu raktasārāṇām/ </p>
          <p><a name="idp4702272"><!--anchor--></a>sā sāratā sukhamuddhatāṃ medhāṃ manasvitvaṃ
            saukumāryamanatibalamakleśasahiṣṇutvamuṣṇāsahiṣṇutvaṃ cācaṣṭe// </p>
          <p id="CS.3.8.105"><a name="CS.3.8.105"><!--anchor--></a>
            śaṅkhalalāṭakṛkāṭikākṣigaṇḍahanugrīvāskandhodarakakṣavakṣaḥpāṇipādasandhayaḥ
            sthiraguruśubhamāṃsopacitā māṃsasārāṇām/ </p>
          <p><a name="idp4704192"><!--anchor--></a>sā sāratā kṣamāṃ dhṛtimalaulyaṃ vittaṃ vidyāṃ sukhamārjavamārogyaṃ balamāyuśca
            dīrghamācaṣṭe// </p>
          <p id="CS.3.8.106"><a name="CS.3.8.106"><!--anchor--></a> varṇasvaranetrakeśalomanakhadantauṣṭhamūtrapurīṣeṣu viśeṣataḥ
            sneho medaḥsārāṇām/ </p>
          <p><a name="idp4705984"><!--anchor--></a>sā sāratā vittaiśvaryasukhopabhogapradānānyārjavaṃ sukumāropacāratāṃ cācaṣṭe// </p>
          <p id="CS.3.8.107"><a name="CS.3.8.107"><!--anchor--></a> pārṣṇigulphajānvaratnijatrucibukaśiraḥparvasthūlāḥ
            sthūlāsthinakhadantāścāsthisārāḥ/ </p>
          <p><a name="idp4707696"><!--anchor--></a>te mahotsāhāḥ kriyāvantaḥ kleśasahāḥ sārasthiraśarīrā bhavantyāyuṣmantaśca// </p>
          <p id="CS.3.8.108"><a name="CS.3.8.108"><!--anchor--></a>mṛdvaṅgā balavantaḥ snigdhavarṇasvarāḥ sthūladīrghavṛttasandhayaśca
            majjasārāḥ/ </p>
          <p><a name="idp4709344"><!--anchor--></a>te dīrghāyuṣo balavantaḥ śrutavittavijñānāpatyasaṃmānabhājaśca bhavanti// </p>
          <p id="CS.3.8.109"><a name="CS.3.8.109"><!--anchor--></a>saumyāḥ saumyaprekṣiṇaḥ kṣīrapūrṇalocanā iva praharṣabahulāḥ
            snigdhavṛttasārasamasaṃhataśikharadaśanāḥ prasannasnigdhavarṇasvarā bhrājiṣṇavo
            mahāsphicaśca śukrasārāḥ/ </p>
          <p><a name="idp4711280"><!--anchor--></a>te *strīpriyopabhogā balavantaḥ sukhaiśvaryārogyavittasaṃmānāpatyabhājaśca bhavanti// </p>
          <p id="CS.3.8.110"><a name="CS.3.8.110"><!--anchor--></a>smṛtimanto bhaktimantaḥ kṛtajñāḥ prajñāḥ śucayo mahotsāhā dakṣā
            dhīrāḥ samaravikrāntayodhinastyaktaviṣādāḥ suvyavasthitagatigambhīrabuddhiceṣṭāḥ
            kalyāṇābhiniveśinaśca sattvasārāḥ/ </p>
          <p><a name="idp4713264"><!--anchor--></a>teṣāṃ svalakṣaṇaireva guṇā vyākhyātāḥ// </p>
          <p id="CS.3.8.111"><a name="CS.3.8.111"><!--anchor--></a>tatra sarvaiḥ sārairupetāḥ puruṣā bhavantyatibalāḥ
            *paramasukhayuktāḥ kleśasahāḥ sarvārambheṣvātmani jātapratyayāḥ kalyāṇābhiniveśinaḥ
            sthirasamāhitaśarīrāḥ susamāhitagatayaḥ sānunādasnigdhagambhīramahāsvarāḥ
            sukhaiśvaryavittopabhogasaṃmānabhājo mandajaraso mandavikārāḥ
            prāyastulyaguṇavistīrṇāpatyāścirajīvinaśca// </p>
          <p id="CS.3.8.112"><a name="CS.3.8.112"><!--anchor--></a>ato viparītāstvasārāḥ// </p>
          <p id="CS.3.8.113"><a name="CS.3.8.113"><!--anchor--></a>madhyānāṃ madhyaiḥ sāraviśeṣairguṇaviśeṣā vyākhyātā bhavanti// </p>
          <p id="CS.3.8.114"><a name="CS.3.8.114"><!--anchor--></a>iti sārāṇyaṣṭau puruṣāṇāṃ balapramāṇaviśeṣajñānārthamupadiṣṭāni
            bhavanti// </p>
          <p id="CS.3.8.115"><a name="CS.3.8.115"><!--anchor--></a>kathaṃ nu śarīramātradarśanādeva
            bhiṣaṅnuhyedayamupacitatvādbalavān, ayamalpabalaḥ kṛśatvāt, mahābalo+ayaṃ
            mahāśarīratvāt, ayamalpaśarīratvādalpabala iti; dṛśyante hyalpaśarīrāḥ kṛśāścaike
            balavantaḥ; tatra pipīlikābhāraharaṇavat siddhiḥ/ </p>
          <p><a name="idp4719616"><!--anchor--></a>ataśca sārataḥ *parīkṣetetyuktam// </p>
          <p id="CS.3.8.116"><a name="CS.3.8.116"><!--anchor--></a>saṃhananataśceti saṃhananaṃ, *saṃhati saṃyojanamityeko+arthaḥ/ </p>
          <p><a name="idp4721072"><!--anchor--></a>tatra samasuvibhaktāsthi, subaddhasandhi, suniviṣṭamāṃsaśoṇitaṃ, susaṃhataṃ
            śarīramityucyate/ </p>
          <p><a name="idp4721728"><!--anchor--></a>tatra susaṃhataśarīrāḥ puruṣā balavantaḥ, viparyayeṇālpabalāḥ, madhyatvāt saṃhananasya
            madhyabalā bhavanti// </p>
          <p id="CS.3.8.117"><a name="CS.3.8.117"><!--anchor--></a>pramāṇataśceti śarīrapramāṇaṃ
            punaryathāsvenāṅgulipramāṇenopadekṣyate utsedhavistārāyāmairyathākramam/ </p>
          <p><a name="idp4723520"><!--anchor--></a>tatra *pādau catvāri ṣaṭ caturdaśāṅgulāni, jaṅghe tvaṣṭādaśāṅgule ṣoḍaśāṅgulaparikṣepe
            ca, jānunī caturaṅgule ṣoḍaśāṅgulaparikṣepe, triṃśadaṅgulaparikṣepāvaṣṭādaśāṅgulāvūru,
            ṣaḍaṅguladīrghau vṛṣaṇāvaṣṭāṅgulapariṇāhau, śephaḥ ṣaḍaṅguladīrghaṃ pañcāṅgulapariṇāhaṃ,
            dvādaśāṅgulipariṇāho bhagaḥ, ṣoḍaśāṅgulavistārā kaṭī, daśāṅgulaṃ bastiśiraḥ,
            daśāṅgulavistāraṃ dvādaśāṅgulamudaraṃ, daśāṅgulavistīrṇe dvādaśāṅgulāyāme pārśve,
            dvādaśāṅgulaṃ stanāntaraṃ, dvyaṅgulaṃ stanaparyantaṃ, caturviṃśatyaṅgulaviśālaṃ
            dvādaśāṅgulotsedhamuraḥ, *dvyaṅgulaṃ hṛdayam, aṣṭāṅgulau skandhau, ṣaḍaṅgulāvaṃsau,
            ṣoḍaśāṅgulau prabāhū, pañcadaśāṅgulau prapāṇī, hastau *dvādaśāṅgulau, kakṣāvaṣṭāṅgulau,
            trikaṃ dvādaśāṅgulotsadham, aṣṭādaśāṅgulotsedhaṃ pṛṣṭhaṃ, caturaṅgulotsedhā
            dvāviṃśatyaṅgulapariṇāhā śirodharā, dvādaśāṅgulotsedhaṃ
            caturviṃśatyaṅgulapariṇāhamānanaṃ, pañcāṅgulamāsyaṃ,
            cibukauṣṭhakarṇākṣimadhyanāsikālalāṭaṃ caturaṅgulaṃ, ṣoḍaśāṅgulotsedhaṃ
            dvātriṃśadaṅgulapariṇāhaṃ śiraḥ; iti pṛthaktvenāṅgāvayavānāṃ mānamuktam/ </p>
          <p><a name="idp4725760"><!--anchor--></a>kevalaṃ punaḥ śarīramaṅguliparvāṇi caturaśītiḥ/ </p>
          <p><a name="idp4726288"><!--anchor--></a>tadāyāmavistārasamaṃ samucyate/ </p>
          <p><a name="idp4726768"><!--anchor--></a>tatrāyurbalamojaḥ sukhamaiśvaryaṃ vittamiṣṭāścāpare bhāvā bhavantyāyattāḥ pramāṇavati
            śarīre; viparyayastvato hīne+adhike vā// </p>
          <p id="CS.3.8.118"><a name="CS.3.8.118"><!--anchor--></a>sātmyataśceti sātmyaṃ nāma tadyat sātatyenopasevyamānamupaśete/ </p>
          <p><a name="idp4728528"><!--anchor--></a>tatra ye ghṛtakṣīratailamāṃsarasasātmyāḥ sarvarasasātmyāśca te balavantaḥ
            kleśasahāścirajīvinaśca bhavanti, rūkṣasātmyāḥ punarekarasasātmyāśca ye te
            prāyeṇālpabalā alpakleśasahā alpāyuṣo+alpasādhanāśca bhavanti, vyāmiśrasātmyāstu ye te
            madhyabalāḥ sātmyanimittato bhavanti// </p>
          <p id="CS.3.8.119"><a name="CS.3.8.119"><!--anchor--></a>sattvataśceti sattvamucyate manaḥ/ </p>
          <p><a name="idp4730464"><!--anchor--></a>taccharīrasya tantrakamātmasaṃyogāt/ </p>
          <p><a name="idp4730944"><!--anchor--></a>tantrividhaṃ balabhedena---pravaraṃ, madhyam, avaraṃ ceti; ataśca
            pravaramadhyāvarasattvāḥ puruṣā bhavanti/ </p>
          <p><a name="idp4731616"><!--anchor--></a>tatra pravarasattvāḥ sattvasārāste sāreṣūpadiṣṭāḥ, svalpaśarīrā hyapi te
            nijāgantunimittāsu mahatīṣvapi *pīḍāsvavyathā dṛśyante sattvaguṇavaiśeṣyāt;
            madhyasattvāstva-*parānātmanyupanidhāya saṃstambhayantyātmanā++ātmānaṃ parairvā+api
            saṃstabhyante; hīnasattvāstu nātmanā nāpi paraiḥ sattvabalaṃ prati śakyante
            upastambhayituṃ, mahāśarīrā hyapi te svalpānāmapi vedanānāmasahā dṛśyante,
            sannihitabhayaśokalobhamohamānā raudrabhairadviṣṭabībhatsavikṛtasaṃkathāsvapi ca
            paśupuruṣamāṃsaśoṇitāni cāvekṣya
            viṣādavaivarṇyamūrcchonmādabhramaprapatanānāmanyatamamāpnuvantyathavā maraṇamiti// </p>
          <p id="CS.3.8.120"><a name="CS.3.8.120"><!--anchor--></a>āhāraśaktitaśceti āhāraśaktirabhyavaharaṇaśaktyā jaraṇaśaktyā ca
            parīkṣyā; balāyuṣī hyāhārāyatte// </p>
          <p id="CS.3.8.121"><a name="CS.3.8.121"><!--anchor--></a>vyāyāmaśaktitaśceti vyāyāmaśaktirapi karmaśaktyā parīkṣyā/ </p>
          <p><a name="idp4735664"><!--anchor--></a>karmaśaktyā hyanumīyate *balatraividhyam// </p>
          <p id="CS.3.8.122"><a name="CS.3.8.122"><!--anchor--></a>vayastaśceti kālapramāṇaviśeṣāpekṣiṇī hi śarīrāvasthā
            vayo+abhidhīyate/ </p>
          <p><a name="idp4737248"><!--anchor--></a>tadvayo *yathāsthūlabhedena trividhaṃ---bālaṃ, madhyaṃ, jīrṇamiti/ </p>
          <p><a name="idp4737808"><!--anchor--></a>tatra bālamaparipakvadhātumajātavyañjanaṃ sukumāramakleśasahamasaṃpūrṇabalaṃ
            śleṣmadhātuprāyamāṣoḍaśavarṣaṃ, vivardhamānadhātuguṇaṃ punaḥ
            prāyeṇānavasthitasattvamātriṃśadvarṣamupadiṣṭaṃ; madhyaṃ punaḥ
            samatvāgatabalavīryapauruṣaparākramagrahaṇadhāraṇasmaraṇavacanavijñānasarvadhātuguṇaṃ
            balasthitamavasthitasattvamaviśīryamāṇadhātuguṇaṃ pittadhātuprāyamāṣaṣṭivarṣamupadiṣṭam;
            ataḥ paraṃ
            hīyamānadhātvindriyabalavīryapauruṣaparākramagrahaṇadhāraṇasmaraṇavacanavijñānaṃ
            bhraśyamānadhātuguṇaṃ vāyudhātuprāyaṃ krameṇa jīrṇamucyate āvarṣaśatam/ </p>
          <p><a name="idp4739760"><!--anchor--></a>varṣaśataṃ khalvāyuṣaḥ pramāṇamasmin kāle; santi ca punaradhikonavarṣaśatajīvino+api
            manuṣyāḥ; teṣāṃ vikṛtivarjyaiḥ prakṛtyādibalaviśeṣairāyuṣo lakṣaṇataśca
            pramāṇamupalabhya vayasastritvaṃ vibhajet// </p>
          <p id="CS.3.8.123"><a name="CS.3.8.123"><!--anchor--></a>evaṃ prakṛtyādīnāṃ vikṛtivarjyānāṃ bhāvānāṃ
            pravaramadhyāvaravibhāgena balaviśeṣaṃ vibhajet/ </p>
          <p><a name="idp4741872"><!--anchor--></a>vikṛtibalatraividhyena tu doṣabalaṃ trividhamanumīyate/ </p>
          <p><a name="idp4742400"><!--anchor--></a>tato bhaiṣajyasya tīkṣṇamṛdumadhyavibhāgena traividhyaṃ vibhajya yathādoṣaṃ
            bhaiṣajyamavacārayediti// </p>
          <p id="CS.3.8.124"><a name="CS.3.8.124"><!--anchor--></a>āyuṣaḥ pramāṇajñānahetoḥ punar-*indriyeṣu jātisūtrīye ca
            lakṣaṇānyupadekṣyante// </p>
          <p id="CS.3.8.125"><a name="CS.3.8.125"><!--anchor--></a>kālaḥ punaḥ saṃvatsaraścāturāvasthā ca/ </p>
          <p><a name="idp4744992"><!--anchor--></a>tatra saṃvatsaro dvidhā tridhā ṣoḍhā dvādaśadhā bhūyaścāpyataḥ pravibhajyate
            tattatkāryamabhisamīkṣya/ </p>
          <p><a name="idp4745664"><!--anchor--></a>atra khalu tāvat ṣoḍhā pravibhajya kāryamupadekṣyate-hemanto grīṣmo varṣāśceti
            śītoṣṇavarṣalakṣaṇāstraya ṛtavo bhavanti, teṣāmantarreṣvitare sādhāraṇalakṣaṇāstraya
            ṛtavaḥ-prāvṛṭśaradvasantā iti/ </p>
          <p><a name="idp4746608"><!--anchor--></a>prāvṛḍiti prathamaḥ *pravṛṣṭaḥ kālaḥ, tasyānubandho hi varṣāḥ/ </p>
          <p><a name="idp4747184"><!--anchor--></a>evamete saṃśodhanamadhikṛtya ṣaṭ vibhajyante ṛtavaḥ// </p>
          <p id="CS.3.8.126"><a name="CS.3.8.126"><!--anchor--></a>tatra sādhāraṇalakṣaṇeṣvṛtuṣu vamanādīnāṃ pravṛttirvidhīyate,
            nivṛttiritareṣu/ </p>
          <p><a name="idp4748832"><!--anchor--></a>sādhāraṇalakṣaṇā hi mandaśītoṣṇavarṣatvāt sukhatamāśca bhavantyavikalpakaśaśca
            śarīrauṣadhānām, itare punaratyarthaśītoṣṇavarṣatvādduḥkhatamāśca bhavatni vikalpakāśca
            śarīrauṣadhānām// </p>
          <p id="CS.3.8.127"><a name="CS.3.8.127"><!--anchor--></a>tatra hemante hyatimātraśītopahatatvāccharīramasukhopapannaṃ
            bhavatyatiśītavātādhmātamatidāruṇībhūtamavabaddhadoṣaṃ ca, bheṣajaṃ punaḥ
            saṃśodhanārthamuṣṇasvabhāvamatiśītopahatatvānmandavīryatvamāpadyate, tasmāttayoḥ saṃyoge
            saṃśodhanamayogāyopapadyate śarīramapi ca vātopadravāya/ </p>
          <p><a name="idp4751216"><!--anchor--></a>grīṣme punarbhṛśoṣṇopahatatvāccharīramasukhopapannaṃ
            bhavatyuṣṇavātātapādhmātamatiśithilamatyarthapravilīnadoṣaṃ, bheṣajaṃ punaḥ
            saṃśodhanārthamuṣṇasvabhāvamuṣṇānugamanāttīkṣṇataratvamāpadyate, tasmāttayoḥ saṃyoge
            saṃśodhanamatiyogāyopapadyate śarīrāmapi pipāsopadravāya/ </p>
          <p><a name="idp4752224"><!--anchor--></a>varṣāsu tu meghajalāvatate gūḍhārkacandratāre dhārākule viyati bhūmau
            paṅkajalapaṭalasaṃvṛtāyāmatyarthopaklinnaśarīreṣu bhūteṣu vihatasvabhāveṣu ca
            kevaleṣvauṣadhagrāmeṣu *toyatoyadānugatamārutasaṃsargād gurupravṛttīni vamanādīni
            bhavanti, gurusamutthānāni ca śarīrāṇi/ </p>
          <p><a name="idp4753232"><!--anchor--></a>tasmādvamanādīnāṃ nivṛttirvidhīyate *varṣānteṣvṛtuṣu, na cedātyayikaṃ karma/ </p>
          <p><a name="idp4753824"><!--anchor--></a>ātyayike punaḥ karmaṇi kāmamṛtuṃ vikalpya kṛtrimaguṇopadhānena yathartuguṇaviparītena
            bheṣajaṃ saṃyogasaṃskārapramāṇavikalpenopapādya pramāṇavīryasamaṃ kṛtvā tataḥ
            prayojayeduttamena yatnenāvahitaḥ// </p>
          <p id="CS.3.8.128"><a name="CS.3.8.128"><!--anchor--></a>āturāvasthāsvapi tu kāryākāryaṃ prati kālākālasaṃjñā;
            tadyathā---asyāmavasthāyām-*asya bheṣajasyākālaḥ, kālaḥ punaranyasyeti; etadapi hi
            bhavatyavasthāviśeṣeṇa; tasmādāturāvasthāsvapi hi kālākālasaṃjñā/ </p>
          <p><a name="idp4755648"><!--anchor--></a>tasya parīkṣā---muhurmuhurāturasya sarvāvasthāviśeṣāvekṣaṇaṃ
            yathāvadbheṣajaprayogārtham/ </p>
          <p><a name="idp4756288"><!--anchor--></a>na hyatipatitakālamaprāptakālaṃ vā bheṣajamupayujyamānaṃ yaugikaṃ bhavati; kālo hi
            bhaiṣajyaprayogaparyāptimabhinirvartayati// </p>
          <p id="CS.3.8.129"><a name="CS.3.8.129"><!--anchor--></a> pravṛttistu pratikarmasamārambhaḥ"</p>
          <p><a name="idp4757920"><!--anchor--></a>tasya lakṣaṇaṃ bhiṣagauṣadhāturaparicārakāṇāṃ kriyāsamāyogaḥ// </p>
          <p id="CS.3.8.130"><a name="CS.3.8.130"><!--anchor--></a>upāyaḥ punarbhiṣagādīnāṃ sauṣṭhavam-*abhividhānaṃ ca samyak/ </p>
          <p><a name="idp4759536"><!--anchor--></a>tasya lakṣaṇaṃ---bhiṣagādīnāṃ yathoktaguṇasaṃpat deśakālapramāṇasātmyakriyādibhiśca
            siddhikāraṇaiḥ samyagupapāditasyauṣadhasyāvacāraṇamiti// </p>
          <p id="CS.3.8.131"><a name="CS.3.8.131"><!--anchor--></a>evamete daśa parīkṣyaviśeṣāḥ pṛthak pṛthak parīkṣitavyā bhavanti// </p>
          <p id="CS.3.8.132"><a name="CS.3.8.132"><!--anchor--></a>parīkṣāyāstu khalu prayojanaṃ pratipattijñānam/ </p>
          <p><a name="idp4762368"><!--anchor--></a>pratipattirnāma yo vikārāro yathā pratipattavyastasya tathā+anuṣṭhānajñānam// </p>
          <p id="CS.3.8.133"><a name="CS.3.8.133"><!--anchor--></a>yatra tu khalu vamanādīnāṃ pravṛttiḥ, yatra ca nivṛttiḥ,
            tadvyāsataḥ siddhiṣūttaramupadekṣyāmaḥ// </p>
          <p id="CS.3.8.134"><a name="CS.3.8.134"><!--anchor--></a>pravṛnivṛttilakṣaṇasaṃyoge tu gurulāghavaṃ saṃpradhārya
            samyagadhyavasyedanyataraniṣṭhāyām/ </p>
          <p><a name="idp4765232"><!--anchor--></a>santi hi vyādhayaḥ śāstreṣūtsargāpavādairupakramaṃ prati nirdiṣṭāḥ/ </p>
          <p><a name="idp4765808"><!--anchor--></a>tasmādgurulāghavaṃ saṃpradhārya samyagadhyavasyedityuktam// </p>
          <p id="CS.3.8.135"><a name="CS.3.8.135"><!--anchor--></a>yāni tu khalu vamanādiṣu bheṣajadravyāṇyupayogaṃ gacchanti
            tānyanuvyākhyāsyāmaḥ/ </p>
          <p><a name="idp4767440"><!--anchor--></a>tadyathā---phalajīmūtakekṣvākudhāmārgavakuṭajakṛtavedhanaphalāni,
            phalajīmūtakekṣvākudhāmārgavapatrapuṣpāṇi
            āragvadhavṛkṣakamadanasvādukaṇṭakāpāṭhāpāṭalāśārṅgeṣṭāmūrvāsaptaparṇanaktamālapicumardapaṭolasuṣavīguḍūcīcitrakasomavalkaśatāvarīdvīpīśigrumūlakaṣāyaiḥ,
            madhukamadhūkakovidārakarvudāranīpavidulabimbīśaṇapuṣpīsadāpuṣpāpratyak puṣpākaṣāyaiśca,
            elāhareṇupriyaṅgupṛthvīkākustumburutagaranaladahrīvera-*tālīśośīrakaṣāyaiśca,
            ikṣukāṇḍekṣvikṣuvālikādarbhapoṭagalakālaṅkṛ(ṅka)takaṣāyaiśca,
            sumanāsaumanasyāyanīharidrādāruharidrāvṛścīrapunarnavāmahāsahākṣudrasahākaṣāyaiśca,
            śālmaliśālmalikabhadraparṇyelāparṇyupodikoddālakadhanvanarājādanipacitrāgopīśṛṅgāṭikākaṣāyaiśca,
            pippalīpippalīmūlacavyacitrakaśṛṅgaverasarṣapaphāṇitakṣīrakṣāralavaṇodakaiśca,
            yathālābhaṃ yatheṣṭaṃ vā+apyupasaṃskṛtya
            vartikriyācūrṇāvalehasnehakaṣāyamāṃsarasayavāgūyūṣakāmbalikakṣīropadheyānmodakānanyāṃśca
            bhakṣyaprakārān vividhānanuvidhāya yathārhaṃ vamanārhāya dadyādvidhivadvamanam/ </p>
          <p><a name="idp4769664"><!--anchor--></a>iti kalpasaṃgraho vamanadravyāṇām/ </p>
          <p><a name="idp4770144"><!--anchor--></a>kalpameṣāṃ vistāreṇottarakālamupadekṣyāmaḥ// </p>
          <p id="CS.3.8.136"><a name="CS.3.8.136"><!--anchor--></a>virecanadravyāṇi tu
            śyāmātrivṛccaturaṅgulatilvakamahāvṛkṣasaptalāśāṅkhinīdantīdravantīnāṃ
            kṣīramūlatvakpatrapuṣpaphalāni yathāyogaṃ taistaiḥ
            kṣīramūlatvakpatrapuṣpaphalairvikliptāvikliptaiḥ,
            ajagandhāśvagandhājaśṛṅgīkṣīriṇīnīlinīklītakakaṣāyaiśca,
            prakīryodakīryāmasūravidalākampillakaviḍaṅgagavākṣīkaṣāyaiśca,
            pīlupriyālamṛdvīkākāśmaryaparūṣakabadaradāḍimāmalakaharītakībibhītakavṛścīrapunarnavāvidārigandhādikaṣāyaiśca,
            sīdhusurāsauvīrakatuṣodakamaireyamedakamadirāmadhumadhūlakadhānyāmlakuvalabadarakharjūrakarkandhubhiśca,
            dadhidadhimaṇḍodaśvidbhiśca, gomahiṣyajāvīnāṃ ca kṣīramūtrairyathālābhaṃ yatheṣṭaṃ
            vā+apyupasaṃskṛtya
            vartikriyācūrṇāsavalekasnehakaṣāyamāṃsarasayūṣakāmbalikayavāgūkṣīropadheyān
            modakānanyāṃśca bhakṣyapra(vi)kārān *vividhāṃśca yogānanuvidhāya yathārhaṃ virecanārhāya
            dadyādvirecanam/ </p>
          <p><a name="idp4773392"><!--anchor--></a>iti kalpasaṃgraho virecanadravyāṇām/ </p>
          <p><a name="idp4773872"><!--anchor--></a>kalpameṣāṃ vistareṇa yathāvaduttarakālamupadekṣyāmaḥ// </p>
          <p id="CS.3.8.137"><a name="CS.3.8.137"><!--anchor--></a> āsthāpaneṣu tu bhūyiṣṭhakalpāni dravyāṇi yāni yogamupayānti teṣu
            teṣvavasthāntareṣvāyurāṇāṃ, tāni dravyāṇi nāmato vistareṇopadiśyamānānyaparisaṃkhyeyāni
            syuratibahutvāt; iṣṭaścānatisaṃkṣepavistaropadeśastantre, iṣṭaṃ ca kevalaṃ jñānaṃ,
            tasmādrasata eva tānyatra vyākhyāsyāmaḥ/ </p>
          <p><a name="idp4775904"><!--anchor--></a>*rasasaṃsargavikalpavistaro hyeṣāmaparisaṅkhyeyaḥ, samavetānāṃ
            rasānāmaṃśāṃśabalavikalpātibahutvāt/ </p>
          <p><a name="idp4776576"><!--anchor--></a>tasmāddravyāṇāṃ caikadeśamudāharaṇārthaṃ raseṣvanuvibhajya rasaikaikaśyena ca
            nāmalakṣaṇārthaṃ ṣaḍāsthāpanaskandhā rasato+anuvibhajya vyākhyāsyante// </p>
          <p id="CS.3.8.138"><a name="CS.3.8.138"><!--anchor--></a>yattu ṣaḍvidhamāsthāpanamekarasamityācakṣate bhiṣajaḥ,
            taddurlabhatamaṃ saṃsṛṣṭarasabhūyiṣṭhatvāddravyāṇām/ </p>
          <p><a name="idp4778560"><!--anchor--></a>tasmānmadhurāṇi madhuraprāyāṇi madhuravipākāni madhuraprabhāvāṇi ca madhuraskandhe
            madhurāṇyeva kṛtvopadekṣyante, tathetarāṇi dravyāṇyapi// </p>
          <p id="CS.3.8.139"><a name="CS.3.8.139"><!--anchor--></a>tadyathā---jīvakarṣabhakau jīvantī vīrā tāmalakī kākolī kṣīrakākolī
            mudgaparṇī māṣaparṇī śālaparṇī pṛśniparṇya-*sanaparṇī medā mahāmedā karkaṭaśṛṅgī
            śṛṅgāṭikā chinnaruhā cchatrā+aticchatrā śrāvaṇī mahāśrāvaṇī sahadevā viśvadevā śuklā
            kṣīraśuklā balā+atibalā vidārī kṣīravidārī kṣudrasahā mahāsahā ṛṣyagandhā+aśvagandhā
            vṛścīraḥ punarnavā bṛhatī kaṇṭakārikorubūko moraṭaḥ śvadaṃṣṭrā saṃharṣā śatāvarī
            śatapuṣpā madhūkapuṣpī yaṣṭīmadhu madhūlikā mṛdvīkā kharjūraṃ parūṣakamātmaguptā
            puṣkarabījaṃ kaśerukaṃ rājakaśerukaṃ rājādanaṃ katakaṃ kāśmaryaṃ śītapākyodanapākī
            tālakharjūramastakamikṣurikṣuvālikā darbhaḥ kuśaḥ kāśaḥ śālirgundretkaṭakaḥ śaramūlaṃ
            rājakṣavakaḥ ṛṣyaproktā dvāradā bhāradvājī vanatrapuṣyabhīrupatrī haṃsapādī kākanāsikā
            kuliṅgākṣī kṣīraballī kapolavallī kapotavallī somavallī gopavallī madhuvallī ceti;
            eṣāmevaṃvidhānāmanyeṣāṃ ca madhuravargaparisaṃkhyātānāmauṣadhadravyāṇāṃ chedyāni
            khaṇḍaśaśchedayitvā bhedyāni cāṇuśo bhedayitvā prakṣa lya pānīyena suprakṣālitāyāṃ
            sthālyāṃ samāvāpya payasā+ardhodakenābhyāsicya sādhayeddarvyā satatamavaghaṭṭayan;
            tadupayuktabhūyiṣṭhe+ambhasi gataraseṣvauṣadheṣu payasi cānupadagdhe sthālīmupahṛtya
            *suparipūtaṃ payaḥ sukhoṣṇaṃ ghṛtatailavasāmajjalavaṇaphāṇitopahitaṃ bastiṃ vātavikāriṇe
            vidhijño vidhivaddadyāt; śītaṃ tu madhusarpirbhyāmupasaṃsṛjya pittavikāriṇe
            vidhivaddadyāt/ </p>
          <p><a name="idp4784016"><!--anchor--></a>iti madhuraskandhaḥ// </p>
          <p id="CS.3.8.140"><a name="CS.3.8.140"><!--anchor--></a>
            āmrāmrātakalakucakaramardavṛkṣāmlāmlavetasakuvalabadaradāḍimamātuluṅgagaṇḍīrāmalakanandītakaśītakatintiṇḍīkadantaśaṭhairāvatakakośāmradhanvanānāṃ
            phalāni, patrāṇi cāmrātakāśmantakacāṅgerīṇāṃ caturvidhānāṃ cāmlikānāṃ dvayośca
            kolayoścāmaśuṣkayordvayoścaiva śuṣkāmlikayorgrāmyāraṇyayoḥ, āsavadravyāṇi ca
            surāsauvīrakatuṣodakamaireyamedakamadirāmadhuśuktaśīdhudadhidadhimaṇḍodaśviddhānyāmlādīni
            ca, eṣāmevaṃvidhānāmanyeṣāṃ cāmlavargaparisaṃkhyātānāmauṣadhadravyāṇāṃ chedyāni
            khaṇḍaśaśchedayitvā bhedyāni cāṇuśo bhedayitvā dravaiḥ sthālyāmabhyāsicya
            sādhayitvopasaṃskṛtya yathāvattailavasāmajjalavaṇaphāṇitopahitaṃ sukhoṣṇaṃ vātavikāriṇe
            vidhijño vidhivaddadyāt/ </p>
          <p><a name="idp4787200"><!--anchor--></a>ityamlaskandhaḥ// </p>
          <p id="CS.3.8.141"><a name="CS.3.8.141"><!--anchor--></a>
            saindhavasauvarcalakālaviḍapākyānūpakūpyavālukailamaulakasāmudraromakaudbhidauṣarapāṭeyakapāṃśujānyevaṃprakārāṇi
            cānyāni lavaṇavargaparisaṃkhyātāni, etānyamlopahitānyuṣṇodakopahitāni vā snehavanti
            sukhoṣṇaṃ bastiṃ vātavikāriṇe vidhijño vidhivaddadyāt/ </p>
          <p><a name="idp4789136"><!--anchor--></a>iti lavaṇaskandhaḥ// </p>
          <p id="CS.3.8.142"><a name="CS.3.8.142"><!--anchor--></a>
            pippalīpippalīmūlahastipippacavyacitrakaśṛṅgaveramaricājamodārdrakaviḍaṅgakustumburupīlutejovatyelākuṣṭhabhallātakāsthihiṅguniryāsakilimamūlakasarṣapalaśunakarañjaśigrukamadhuśigrukakharapuṣpabhūstṛṇasumukhasurasakuṭherakārjakagaṇḍīrakālamālakaparṇāsakṣavakaphaṇijjhakakṣāramūtrapittānīti;
            eṣāmevaṃvidhānāṃ cānyeṣāṃ kaṭukavargaparisaṃkhyātānāmauṣadhadravyāṇāṃ chedyāni
            khaṇḍaśaśchedayitvā bhedyāni cāṇuśo bhedayitvā gomūtreṇa saha sādhayitvopasaṃskṛtya
            yathāvanmadhutailalavaṇopahitaṃ sukhoṣṇaṃ bastiṃ śleṣmavikāriṇe vidhijño vidhivaddadyāt/ </p>
          <p><a name="idp4791904"><!--anchor--></a>iti kaṭukaskandhaḥ//</p>
          <p id="CS.3.8.143"><a name="CS.3.8.143"><!--anchor--></a>
            candananaladakṛtamālanaktamālanimbatumburukuṭajaharidrādāruharidrāmustamūrvākirātatiktakakaṭukarohiṇītrāyamāṇākāravellikākarīrakaravīrakebukakaṭhillakavṛṣamaṇḍūkaparṇīkarkoṭakavārtākukarkaśakākamācīkākodumbarikāsuṣavyativiṣāpaṭolakulakapāṭhāguḍūcīvetrāgravetasavikaṅkatabakulasomavalkasaptaparṇasumanārkāvalguja-*vacātagarāguruvālakośīrāṇīti,
            eṣāmevaṃvidhānāṃ cānyeṣāṃ tiktavargaparisaṃkhyātānāmauṣadhadravyāṇāṃ chedyāni
            khaṇḍaśaśchedayitvā bhedyāni cāṇuśo bhedayitvā prakṣālya pānīyenābhyāsicya
            sādhayitvopasaṃskṛtya yathāvanmadhutailalavaṇopahitaṃ sukhoṣṇaṃ bastiṃ śleṣmavikāriṇe
            vidhijño vidhivaddadyāt, śītaṃ tu madhusarpirbhyāmapasaṃsṛjya pittavikāriṇe vidhijño
            vidhivaddadyāt/ </p>
          <p><a name="idp4795088"><!--anchor--></a>iti tiktaskandhaḥ// </p>
          <p id="CS.3.8.144"><a name="CS.3.8.144"><!--anchor--></a>
            priyagṅvanantāmrāsthyambaṣṭhakīkaṭvaṅgalodhramocarasasamaṅgādhātakīpuṣpapadmāpadmakeśarajambvāmraplakṣavaṭakapītanodumbarāśvatthabhallātakāsthyaśmantakaśirīṣaśiṃśapāsomavalkatindukapriyālabadarakhadirasaptaparṇaśvakarṇasyandanārjunārimedailavālukaparipelavakadambaśallakījiṅginīkāśakaśerukarājakaśerukaṭphalavaṃśapadmakāśokaśāladhavasarjabhūrjaśaṇakharapuṣpāpuraśamīmācīkavarakatuṅgājakarṇasphūrjakabibhītakakumbhīpuṣkarabījabisamṛṇālatālakharjūra-*taruṇānīti,
            eṣāmevaṃvidhānāṃ cānyeṣāṃ kaṣāyavargaparisaṃkhyātānāmauṣadhadravyāṇāṃ chedyāni
            khaṇḍaśaśchedayitvā bhedyāni cāṇuśo bhedayitvā prakṣālya pānīyenābhyāsicya
            sādhayitvopasaṃskṛtya yathāvanmadhutailalavaṇopahitaṃ sukhoṣṇaṃ bastiṃ śleṣmavikāriṇe
            vidhijño vidhivaddadyāt, śītaṃ tu madhusarpirbhyāmupasaṃsṛjya pittavikāriṇe dadyāt/ </p>
          <p><a name="idp4798288"><!--anchor--></a>iti kaṣāyaskandhaḥ// </p>
          <p id="CS.3.8.145"><a name="CS.3.8.145"><!--anchor--></a>tatra ślokāḥ--- ṣaḍvargāḥ parisaṃkhyātā ya ete rasabhedataḥ/ </p>
          <p><a name="idp4799776"><!--anchor--></a>āsthāpanamabhipretya tānvidyātsārvayaugikān// </p>
          <p id="CS.3.8.146"><a name="CS.3.8.146"><!--anchor--></a>sarśo hi praṇihitāḥ sarvarogeṣu jānatā/ </p>
          <p><a name="idp4801152"><!--anchor--></a>sarvānrogānniyacchanti yebhya āsthāpanaṃ hitam// </p>
          <p id="CS.3.8.147"><a name="CS.3.8.147"><!--anchor--></a>yeṣāṃ yeṣāṃ praśāntyarthaṃ ye ye na parikīrtitāḥ/ </p>
          <p><a name="idp4802688"><!--anchor--></a>dravyavargā vikārāṇāṃ teṣāṃ te parikopakāḥ// </p>
          <p id="CS.3.8.148"><a name="CS.3.8.148"><!--anchor--></a>ityete ṣaḍāsthāpanaskandhā rasato+anuvibhajya vyākhyātāḥ// </p>
          <p id="CS.3.8.149"><a name="CS.3.8.149"><!--anchor--></a>tebhyo bhiṣagbuddhimān parisaṃkhyātamapi yadyaddravyamayaugikaṃ
            manyeta, tattadapakarṣayet; yadyaccānuktamapi yaugikaṃ manyeta, tattadvidadhyāt;
            vargamapi vargeṇopasaṃsṛjedekamekenānekena vā yuktiṃ pramāṇīkṛtya/ </p>
          <p><a name="idp4805648"><!--anchor--></a>pracaraṇamiva bhikṣukasya bījamiva karṣakasya sūtraṃ buddhimatāmalpamapyanalpajñānāya
            bhavati; tasmādbuddhimatāmūhāpohavitarkāḥ, mandabuddhestu yathoktānugamanameva śreyaḥ/ </p>
          <p><a name="idp4806464"><!--anchor--></a>yathoktaṃ hi mārgamanugacchan bhiṣak saṃsādhayati *kāryamanatimahattvādvā
            vinipātayatyanatihrasvatvādudāharaṇasyeti// </p>
          <p id="CS.3.8.150"><a name="CS.3.8.150"><!--anchor--></a>ataḥ paramanuvāsanadravyāṇyanuvyākhyāsyāmaḥ/ </p>
          <p><a name="idp4808144"><!--anchor--></a>anuvāsanaṃ tu sneha eva/ </p>
          <p><a name="idp4808608"><!--anchor--></a>snehastu dvividhaḥ---sthāvarātmakaḥ, jaṅgamātmakaśca/ </p>
          <p><a name="idp4809136"><!--anchor--></a>tatra sthāvarātmakaḥ snehastailamatailaṃ ca/ </p>
          <p><a name="idp4809632"><!--anchor--></a>taddvayaṃ tailameva kṛtvopadekṣyāmaḥ, sarvatastailaprādhānyāt/ </p>
          <p><a name="idp4810176"><!--anchor--></a>jaṅgamātmakastu vasā, majjā, sarpiriti/ </p>
          <p><a name="idp4810672"><!--anchor--></a>teṣāṃ tailavasāmajjasarpiṣāṃ yathāpūrvaṃ śreṣṭhaṃ vātaśleṣmavikāreṣvanuvāsanīyeṣu,
            yathottaraṃ tu pittavikāreṣu, sarva eva vā sarvavikāreṣvapi yogamupayānti
            saṃskāravidhiviśeṣāditi// </p>
          <p id="CS.3.8.151"><a name="CS.3.8.151"><!--anchor--></a>śirovirecanadravyāṇi
            punarapāmārgapippalīmaricaviḍaṅgaśigruśirīṣatumburupilvajājyajamodāvārtākīpṛthvīkailāhareṇukāphalāni
            ca,
            sumukhasurasakuṭherakagaṇḍīrakālamālakaparṇāsakṣavakaphaṇijjhakaharidrāśṛṅgaveramūlakalaśunatarkārīsarṣapapatrāṇi
            ca,
            arkālarkakuṣṭhanāgadantīvacāpāmārgaśvetājyotiṣmatīgavākṣīgaṇḍīrapuṣyavākpuṣpīvṛścikālīvayasthātiviṣāmūlāni
            ca, haridrāśṛṅgaveramūlakalaśunakandāśca, lodhramadanasaptaparṇanimbārkapuṣpāṇi ca,
            devadārvagurusaralaśallakījiṅginyasanahiṅguniryāsāśca,
            tejovatīvarāṅgeṅgudīśobhāñjanakabṛhatīkaṇṭakārikātvacaśceti/ </p>
          <p><a name="idp4813552"><!--anchor--></a>śirovirecanaṃ saptavidhaṃ, phala-patra-mūla-kanda-puṣpa-niryāsa-tvagāśrayabhedāt/ </p>
          <p><a name="idp4814048"><!--anchor--></a>lavaṇakaṭutiktakaṣāyāṇi cendriyopaśayāni tathā+aparāṇyanuktānyapi dravyāṇi
            yathāyogavihitāni śirovirecanārthamupadiśyante iti// </p>
          <p id="CS.3.8.152"><a name="CS.3.8.152"><!--anchor--></a>tatra ślokāḥ---</p>
          <div class="lg">
            <div class="l">lakṣaṇācāryaśiṣyāṇāṃ parīkṣā kāraṇaṃ ca yat/ </div>
            <div class="l">adhyeyādhyāpanavidhī saṃbhāṣāvidhireva ca// </div>
            <div class="l">ṣaḍbhirūnāni pañcāśadvādamārgapadāni ca/ </div>
            <div class="l">padāni daśa cānyāni kāraṇādīni tattvataḥ// </div>
            <div class="l">saṃpraśnaśca parīkṣādernavako vamanādiṣu/ </div>
            <div class="l">bhiṣagjitīye rogāṇāṃ vimāne saṃprakāśitaḥ// </div>
            <div class="l">bahuvidhamidamuktamarthajātaṃ bahuvidhavākyavicitramarthakāntam/ </div>
            <div class="l">bahuvidhaśubhaśabdasandhiyuktaṃ bahuvidhavādanisūdanaṃ pareṣām// </div>
            <div class="l">imāṃ matiṃ bahuvidhahetusaṃśrayāṃ vijajñivān paramatavādasūdanīm/ </div>
            <div class="l">*na sajjate paravacanāvamardanairna śakyate paravacanaiśca marditum// </div>
            <div class="l">doṣādīnāṃ tu bhāvānāṃ sarveṣāmeva hetumat/ </div>
            <div class="l">mānāt samyagvimānāni niruktāni vibhāgaśaḥ// </div>
            <div class="l"> ityagniveśakṛte tantre carakapratisaṃskṛte vimānasthāne rogabhiṣagjitīyavimānaṃ
              nāmāṣṭamo+adhyāyaḥ// </div>
          </div>
          <p><a name="idp4825120"><!--anchor--></a>(agniveśakṛte tantre carakapratisaṃskṛte/ </p>
          <p><a name="idp4825616"><!--anchor--></a>anenāvadhinā sthānaṃ vimānānāṃ samarthitam/) vimānasthānavyākhyā samāptā/ </p>
        </div>

      </div>



      <div class="chapter" id="div1_body.1_div1.4"><h2><a name="body.1_div1.4"></a>4. śārīrasthāna</h2>
        
        <div class="teidiv1" id="div2_body.1_div1.4_div2.1"><h3><a name="body.1_div1.4_div2.1"></a>4.1.  prathamo+adhyāyaḥ/</h3>
          
          <p><a name="idp4828304"><!--anchor--></a></p>
          <p id="CS.4.1.1"><a name="CS.4.1.1"><!--anchor--></a> athātaḥ katidhāpuruṣīyaṃ śārīraṃ vyākhyāsyāmaḥ//</p>
          <p id="CS.4.1.2"><a name="CS.4.1.2"><!--anchor--></a> iti ha smāha bhagavānātryaḥ//</p>
          <div class="lg">
            <div class="l"> katidhā puruṣo dhīman ! dhātubhedena bhidyate/</div>
            <div class="l"> puruṣaḥ kāraṇaṃ kasmāt, prabhavaḥ puruṣasya kaḥ//</div>
            <div class="l"> kimajño jñaḥ, sa nityaḥ kiṃ kimanityo nidarśitaḥ/ </div>
            <div class="l"> prakṛtiḥ kā, vikārāḥ ke, kiṃ liṅgaṃ puruṣasya ca//</div>
            <div class="l"> niṣkriyaṃ ca svatantraṃ ca vaśinaṃ sarvagaṃ vibhum/</div>
            <div class="l"> vadantyātmānamātmajñāḥ kṣetrajñaṃ sākṣiṇaṃ tathā// </div>
            <div class="l"> niṣkriyasya kriyā tasya bhagavan ! vidyate katham/ </div>
            <div class="l">svatantraścedaniṣṭāsu kathaṃ yoniṣu jāyate// </div>
            <div class="l">vaśī yadyasukhaiḥ kasmādbhāvairākramyate balāt/</div>
            <div class="l"> sarvāḥ sarvagatatvācca vedanāḥ kiṃ na vetti saḥ//</div>
            <div class="l"> na paśyati vibhuḥ kasmācchailakuḍyatiraskṛtam/</div>
            <div class="l"> kṣetrajñaḥ kṣetramathavā kiṃ pūrvamiti saṃśayaḥ//</div>
            <div class="l"> jñeyaṃ kṣetraṃ vinā pūrvaṃ kṣetrajñaḥ hi na yujyate/ </div>
            <div class="l"> kṣetraṃ ca yadi pūrvaṃ syāt kṣetrajñaḥ syādaśāśvataḥ//</div>
            <div class="l"> sākṣibhūtaśca kasyāyaṃ kartā hyanyo na vidyate/</div>
            <div class="l"> syāt kathaṃ cāvikārasya viśeṣo vedanākṛtaḥ// </div>
            <div class="l">atha cārtasya bhagavaṃstisṛṇāṃ kāṃ cikitsati/ </div>
            <div class="l">atītāṃ vedanāṃ vaidyo vartamānāṃ bhaviṣyatīm// </div>
            <div class="l">bhaviṣyantyā asaṃprāptiratītāyā anāgamaḥ/ </div>
            <div class="l">sāṃpratikyā api sthānaṃ nāstyarteḥ saṃśayo hyataḥ//</div>
            <div class="l"> kāraṇaṃ vedanānāṃ kiṃ,kimadhiṣṭhānamucyate/ </div>
            <div class="l">kva caitā vedanāḥ sarvā nivṛttiṃ yāntyaśeṣataḥ// </div>
            <div class="l">sarvavit sarvasaṃnyāsī sarvasaṃyoganiḥsṛtaḥ/ </div>
            <div class="l">ekaḥ praśānto bhūtātmā kairliṅgairupalabhyate// </div>
            <div class="l"><a name="Note17"><!--anchor--></a> [Note:  'vacastadagniveśasya'iti pā+]ityagniveśasya vacaḥ
              śrutvā matimatāṃ varaḥ/</div>
            <div class="l"> sarvaṃ yathāvat provāca praśāntātmā punarvasuḥ//</div>
            <div class="l"><a name="Note18"><!--anchor--></a> [Note: 'khādayaścetanādhātuṣaṣṭāstu'iti
              pā+]khādayaścetanāṣaṣṭā dhātavaḥ puruṣaḥ smṛtaḥ/ </div>
            <div class="l"> cetanādhāturapyekaḥ smṛtaḥ puruṣasaṃjñakaḥ// </div>
            <div class="l"> punaśca dhātubhedena caturviṃśatikaḥ smṛtaḥ/</div>
            <div class="l"> mano daśendriyāṇyarthāḥ prakṛtiścāṣṭadhātukī// </div>
            <div class="l">lakṣaṇaṃ manaso jñānasyābhāvo bhāva eva ca/</div>
            <div class="l"> sati hyātmendriyārthānāṃ sannikarṣe na vartate// </div>
            <div class="l">vaivṛttyānmanaso jñānaṃ sānnidhyāttacca vartate/ </div>
            <div class="l">aṇutvamatha caikatvaṃ dvau guṇau manasaḥ smṛtau// </div>
            <div class="l">cintyaṃ vicāryamūhyaṃ ca dhyeyaṃ saṃkalpyameva ca/ </div>
            <div class="l">yatkiṃcinmanaso jñeyaṃ tat sarvaṃ hyarthasaṃjñakam// </div>
            <div class="l">indriyābhigrahaḥ karma manasaḥ svasya nigrahaḥ/ </div>
            <div class="l">ūho vicāraśca,tataḥ paraṃ buddhiḥ pravartate//</div>
            <div class="l"> indriyeṇendriyārtho hi samanaskena gṛhyate/ </div>
            <div class="l">kalpyate manasā tūrdhvaṃ guṇato doṣato+athavā// </div>
            <div class="l">jāyate viṣaye tatra yā buddhirniścayātmikā/ </div>
            <div class="l">vyavasyati tayā vaktuṃ kartuṃ vā buddhipūrvakam// </div>
            <div class="l">ekaikādhikayuktāni khādīnāmindriyāṇi tu/ </div>
            <div class="l"> pañca karmānumeyāni yebhyo buddhiḥ pravartate// </div>
            <div class="l"><a name="Note19"><!--anchor--></a> [Note:  'hastapādaṃ'iti pā+]hastau pādau gudopasthaṃ
              vāgindriyamathāpi ca/ </div>

            <div class="l">karmendriyāṇi pañcaiva pādau gamanakarmaṇi//</div>
            <div class="l"> pāyūpasthaṃ visargārthaṃ hastau grahaṇadhāraṇe/ </div>
            <div class="l">jihvā vāgindriyaṃ vāk ca satyā jyotistamo+anṛtā// </div>
            <div class="l">mahābhūtāni khaṃ vāyuragnirāpaḥ kṣitistathā/ </div>
            <div class="l">śabdaḥ sparśaśca rūpaṃ ca raso gandhaśca tadguṇāḥ// </div>
            <div class="l"><a name="Note20"><!--anchor--></a> [Note:  'teṣāmekaguṇaṃ pūrvaṃ'iti pā+]teṣāmekaguṇaḥ pūrvo
              guṇavṛddhiḥ pare pare/ </div>
            <div class="l"> pūrvaḥ <a name="Note21"><!--anchor--></a> [Note:  'pūrvo guṇaścaiva'iti pā+]pūrvaguṇaścaiva
              kramaśo guṇiṣu smṛtaḥ// </div>

            <div class="l"> kharadravacaloṣṇatvaṃ bhūjalānilatejasām/ </div>
            <div class="l">ākāśasyāpratīghāto dṛṣṭaṃ liṅgaṃ yathākramam// </div>
            <div class="l">lakṣaṇaṃ sarvamevaitat sparśanendriyagocaram/</div>
            <div class="l"> sparśanendriyavijñeyaḥ sparśo hi saviparyayaḥ// </div>
            <div class="l"> guṇāḥ śarīre guṇināṃ nirdiṣṭāścihnameva ca / </div>
            <div class="l">arthāḥ śabdādayo jñeyā gocarā viṣayā guṇāḥ// </div>
            <div class="l">yā yadindriyamāśritya jantorbuddhiḥ pravartate / </div>
            <div class="l">yāti sā tena nirdeśaṃ manasā ca manobhavā// </div>
            <div class="l">bhedāt kāryendriyārthānāṃ bahvyo vai buddhayaḥ smṛtāḥ/ </div>
            <div class="l">ātmendriyamanorthānām-<a name="Note22"><!--anchor--></a> [Note:  'ekaikasannikarṣajāḥ'iti
              pā+]ekaikā sannikarṣajā// </div>

            <div class="l"> aṅgulyaṅguṣṭhatalajastantrīvīṇānakhodbhavaḥ/ </div>
            <div class="l">dṛṣṭaḥ śabdo yathā buddhirdṛṣṭā saṃyogajā tathā// </div>
            <div class="l">buddhīndriyamanorthānāṃ vidyādyogadharaṃ param/ </div>
            <div class="l">caturviṃśatiko hyeṣa rāśiḥ puruṣasaṃjñakaḥ// </div>
            <div class="l">rajastamobhyāṃ yuktasya saṃyogo+ayamanantavān/ </div>
            <div class="l">tābhyāṃ nirākṛtābhyāṃ tu <a name="Note23"><!--anchor--></a> [Note:  'sattvabuddhyā'iti
              pā+]sattvavṛddhyā nirvartate// </div>

            <div class="l">atra karma phalaṃ cātra jñānaṃ cātra pratiṣṭhitam/ </div>
            <div class="l">atra mohaḥ sukhaṃ duḥkhaṃ jīvitaṃ maraṇaṃ svatā// </div>
            <div class="l"><a name="Note24"><!--anchor--></a> [Note:  'etadyo veda'iti pā+]evaṃ yo veda tattvena sa veda
              pralayodayau/ </div>

            <div class="l">pāraṃparyaṃ cikitsāṃ ca <a name="Note25"><!--anchor--></a> [Note:  'vedyaṃ yaccātra'iti
              pā+]jñātavyaṃ yacca kiṃcana// </div>
            <div class="l">bhāstamaḥ satyamanṛtaṃ vedāḥ karma śubhāśubham/ </div>
            <div class="l">na syuḥ <a name="Note26"><!--anchor--></a> [Note: 'kartā veditā' iti pā+]kartā ca boddhā ca
              puruṣo na bhavedyadi// </div>

            <div class="l">nāśrayo na sukhaṃ nārtirna gatirnāgatirna vāk/ </div>
            <div class="l">na vijñānaṃ na śāstrāṇi na janma maraṇaṃ na ca// </div>
            <div class="l">na bandho na ca mokṣaḥ syāt puruṣo na bhavedyadi/ </div>
            <div class="l">kāraṇaṃ puruṣastasmāt kāraṇajñairudāhṛtaḥ// </div>
            <div class="l">na cet kāraṇamātmā syād-<a name="Note27"><!--anchor--></a> [Note: 'khādayaḥ' iti pā+]bhādayaḥ
              syurahetukāḥ/ </div>

            <div class="l">na caiṣu saṃbhavej jñānaṃ na ca taiḥ syāt prayojanam// </div>
            <div class="l">kṛtaṃ mṛddaṇḍacakraiśca kumbhakārādṛte ghaṭam/ </div>
            <div class="l">kṛtaṃ mṛttṛṇakāṣṭhaiśca gṛhakārādvinā gṛham// </div>
            <div class="l">yo vadet sa vadeddehaṃ saṃbhūya karaṇaiḥ kṛtam/ </div>
            <div class="l">vinā kartāramajñānādyuktyāgamabahiṣkṛtaḥ// </div>
            <div class="l">kāraṇaṃ puruṣaḥ sarvaiḥ pramāṇairupalabhyate//</div>
            <div class="l"> yebhyaḥ prameyaṃ sarvebhya āgamebhyaḥ pramīyate// </div>
            <div class="l">na te tatsadṛśāstvanye pāraṃparyasamutthitāḥ/ </div>
            <div class="l">sārūpyādye ta eveti nirdiśyante navā navāḥ// </div>
            <div class="l">bhāvāsteṣāṃ samudayo nirīśaḥ sattvasaṃjñakaḥ/ </div>
            <div class="l">kartā bhoktā na sa pumāniti kecidvyavasthitāḥ// </div>
            <div class="l">teṣāmanyaiḥ kṛtasyānye <a name="Note28"><!--anchor--></a> [Note: 'bhāvairbhāvā' iti pā+]bhāvā
              bhāvairnavāḥ phalam/ </div>

            <div class="l">bhuñjate sadṛśāḥ prāptaṃ yairātmā nopadiśyate// </div>
            <div class="l">karaṇānyānyatā dṛṣṭā kartuḥ kartā sa eva tu/ </div>
            <div class="l">kartā hi karaṇairyuktaḥ kāraṇaṃ sarvakarmaṇām// </div>
            <div class="l">nimeṣakālādbhāvānāṃ kālaḥ śīghrataro+atyaye/ </div>
            <div class="l">bhagnānāṃ <a name="Note29"><!--anchor--></a> [Note:  'ca' iti pā+]na punarbhāvaḥ kṛtaṃ
              nānyamupaiti ca// </div>

            <div class="l">mataṃ tattvavidāmetadyasmāttasmāt sa kāraṇam/ </div>
            <div class="l">kriyopabhoge bhūtānāṃ nityaḥ puruṣasaṃjñakaḥ//</div>
            <div class="l"> ahaṅkāraḥ phalaṃ karma dehāntaragatiḥ smṛtiḥ/ </div>
            <div class="l">vidyate sati bhūtānāṃ kāraṇe dehamantarā// </div>
            <div class="l">prabhavo na hyanāditvādvidyate paramātmanaḥ/ </div>
            <div class="l">puruṣo rāśisaṃjñastu mohecchādveṣakarmajaḥ// </div>
            <div class="l">ātmā jñaḥ karaṇairyogāj jñānaṃ tvasya pravartate/ </div>
            <div class="l">karaṇānāmavaimalyādayogādvā na vartate// </div>
            <div class="l">paśyato+api yathā++ādarśe saṃkliṣṭe nāsti darśanam/ </div>
            <div class="l"><a name="Note30"><!--anchor--></a> [Note: 'yadvajjale' iti pā+]tattvaṃ jale vā kaluṣe
              cetasyupahate tathā// </div>

            <div class="l">karaṇāni mano buddhirbuddhikarmendriyāṇi ca/ </div>
            <div class="l">kartuḥ saṃyogajaṃ karma vedanā buddhireva ca// </div>
            <div class="l">naikaḥ pravartate kartuṃ bhūtātmā nāśnute phalam/ </div>
            <div class="l">saṃyogādvartate sarvaṃ tamṛte nāsti kiñcana// </div>
            <div class="l">na hyeko vartate bhāvo vartate nāpyahetukaḥ/ </div>
            <div class="l">śīghragatvāt-<a name="Note31"><!--anchor--></a> [Note: 'svabhāvāttu bhāvo na vyativartate'iti
                pā+]svabhāvāttvabhāvo na vyativartate// </div>
            <div class="l">anādiḥ puruṣo nityo viparītastu hetujaḥ/ </div>
            <div class="l">sadakāraṇavannityaṃ dṛṣṭaṃ hetujamanyathā//</div>
            <div class="l"> tadeva bhāvādagrāhyaṃ <a name="Note32"><!--anchor--></a> [Note: 'nityatvānna kutaścana'iti
                pā+]nityatva na kutaścana/ </div>

            <div class="l"> bhāvājjñeyaṃ tadavyaktamacintyaṃ vyaktamanyathā//</div>
            <div class="l"> avyaktamātmā kṣetrajñaḥ śāśvato vibhuravyayaḥ/ </div>
            <div class="l">tasmādyadanyattadvyaktaṃ, vakṣyate cāparaṃ dvayam// </div>
            <div class="l">vyaktamaindriyakaṃ caiva gṛhyate tadyadindriyaiḥ/ </div>
            <div class="l">ato+anyat punaravyaktaṃ liṅgagrāhyamatīndriyam// </div>
            <div class="l">khādīni buddhiravyaktamahaṅkārastathā+aṣṭamaḥ/ </div>
            <div class="l">bhūtaprakṛtiruddiṣṭā vikārāścaiva ṣoḍaśa// </div>
            <div class="l">buddhīndriyāṇi pañcaiva pañca karmendriyāṇi ca/</div>
            <div class="l"> samanaskāśca pañcārthā vikārā iti saṃjñitāḥ// </div>
            <div class="l">iti kṣetraṃ samuddiṣṭaṃ sarvamavyaktavarjitam/ </div>
            <div class="l">avyaktamasya kṣetrasya kṣetrajñamṛṣayo viduḥ//</div>
            <div class="l"> jāyate buddhiravyaktādbuddhyā+ahamiti manyate/ </div>
            <div class="l">paraṃ <a name="Note33"><!--anchor--></a> [Note: 'khādīnyahaṅkāra upādatte' iti
              pā+]khādīnyahaṅkārādutpadyante yathākramam// </div>

            <div class="l"> tataḥ saṃpūrṇasarvāṅgo jāto+abhyudita ucyate/ </div>
            <div class="l">puruṣaḥ pralaye ceṣṭaiḥ punarbhāvairviyujyate// </div>
            <div class="l">avyaktādvyaktatāṃ yāti vyaktādavyaktatāṃ punaḥ/ </div>
            <div class="l">rajastamobhyāmāviṣṭaścakravat parivartate// </div>
            <div class="l">yeṣāṃ dvandve parā saktirahaṅkāraparāśca ye/ </div>
            <div class="l">udayapralayau teṣāṃ na teṣāṃ ye tvato+anyathā// </div>
            <div class="l">prāṇāpānau nimeṣādyā jīvanaṃ manaso gatiḥ/ </div>
            <div class="l">indriyāntarasaṃcāraḥ preraṇaṃ dhāraṇaṃ ca yat// </div>
            <div class="l">deśāntaragatiḥ svapne pañcatvagrahaṇaṃ tathā/ </div>
            <div class="l">dṛṣṭasya dakṣiṇenākṣṇā savyenāvagamastathā// </div>
            <div class="l">icchā dveṣaḥ sukhaṃ duḥkhaṃ prayatnaścetanā dhṛtiḥ/ </div>
            <div class="l">buddhiḥ smṛtirahaṅkāro liṅgāni paramātmanaḥ// </div>
            <div class="l">yasmāt samupalabhyante liṅgānyetāni jīvataḥ/ </div>
            <div class="l">na mṛtasyātmaliṅgāni tasmādāhurmaharṣayaḥ// </div>
            <div class="l">śarīraṃ hi gate tasmiñ śūnyāgāramacetanam/ </div>
            <div class="l">pañcabhūtāvaśeṣatvāt pañcatvaṃgatamucyate// </div>
            <div class="l">acetanaṃ kriyāvacca manaścetayitā paraḥ/ </div>
            <div class="l">yuktasya manasā tasya nirdiśyante vibhoḥ kriyāḥ// </div>
            <div class="l">cetanāvān yataścātmā tataḥ kartā nirucyate/ </div>
            <div class="l">acetanatvācca manaḥ kriyāvadapi nocyate// </div>
            <div class="l">yathāsvenātmanā++ātmānaṃ sarvaḥ sarvāsu yoniṣu/ </div>
            <div class="l">prāṇaistantrayate prāṇī nahyanyo+astyasya tantrakaḥ// </div>
            <div class="l">vaśī tat kurute karma yat kṛtvā phalamaśnute/ </div>
            <div class="l">vaśī cetaḥ samādhatte vaśī sarvaṃ nirasyati// </div>
            <div class="l"><a name="Note34"><!--anchor--></a> [Note: 'dehe sarvagataścātmā' iti pā+]dehī
              sarvagato+apyātmā sve sve saṃsparśanendriye/ </div>
            <div class="l">sarvāḥ sarvāśrayasthāstu nātmā+ato vetti vedanāḥ// </div>
            <div class="l">vibhutvamata evāsya yasmāt sarvagato mahān/ </div>
            <div class="l">manasaśca samādhānāt paśyatyātmā tiraskṛtam// </div>
            <div class="l">nityānubandhaṃ manasā dehakarmānupātinā/ </div>
            <div class="l">sarvayonigataṃ vidyādekayonāvapi sthitam// </div>
            <div class="l"><a name="Note35"><!--anchor--></a> [Note: 'anādirātmā kṣetrasya pāramparyamanādikam' iti
              pā+]ādirnāstyātmanaḥ kṣetrapāraṃparyamanādikam/ </div>

            <div class="l">atastayoranāditvāt kiṃ pūrvamiti nocyate// </div>
            <div class="l">jñaḥ sākṣītyucyate nājñaḥ sākṣī tvātmā yataḥ smṛtaḥ/ </div>
            <div class="l">sarve bhāvā hi sarveṣāṃ bhūtānāmātmasākṣikāḥ// </div>
            <div class="l">naikaḥ kadācidbhūtātmā lakṣaṇairupalabhyate/ </div>
            <div class="l">viśeṣo+anupalabhyasya tasya naikasya vidyate// </div>
            <div class="l">saṃyogapuruṣasyeṣṭo viśeṣo vedanākṛtaḥ/ </div>
            <div class="l">vedanā yatra niyatā viśeṣastatra tatkṛtaḥ// </div>
            <div class="l">cikitsati bhiṣak sarvāstrikālā vedanā iti/ </div>
            <div class="l">yayā yuktyā vadantyeke sā yuktirupadhāryatām// </div>
            <div class="l">punastacchirasaḥ śūlaṃ jvaraḥ sa punarāgataḥ/ </div>
            <div class="l">punaḥ sa kāso balavāṃśchardiḥ sā punarāgatā// </div>
            <div class="l">ebhiḥ prasiddhavacanairatītāgamanaṃ matam/ </div>
            <div class="l">kālaścāyamatītānāmartīnāṃ punarāgataḥ// </div>
            <div class="l">tamartikālamuddiśya bheṣajaṃ yat prayujyate/ </div>
            <div class="l">atītānāṃ praśamanaṃ vedanānāṃ taducyate// </div>
            <div class="l">āpastāḥ punarāgurmā yābhiḥ śasyaṃ purā hatam/ </div>
            <div class="l">yathā prakriyate setuḥ pratikarma tathā++āśraye// </div>
            <div class="l">pūrvarūpaṃ vikārāṇāṃ dṛṣṭvā prādurbhaviṣyatām/ </div>
            <div class="l">yā kriyā kriyate sā ca vedanāṃ hantyanāgatām</div>
            <div class="l"> pāraṃparyānubandhastu duḥkhānāṃ vinivartate/ </div>
            <div class="l">sukhahetūpacāreṇa sukhaṃ cāpi pravartate// </div>
            <div class="l">na samā yānti vaiṣamyaṃ viṣamāḥ samatāṃ na ca / </div>
            <div class="l">hetubhiḥ sadṛśā nityaṃ jāyante dehadhātavaḥ// </div>
            <div class="l">yuktimetāṃ puraskṛtya trikālāṃ vedanāṃ bhiṣak/ </div>
            <div class="l">hantītyuktaṃ cikitsā tu naiṣṭhikī yā vinopadhām</div>
            <div class="l"> upadhā hi paro heturduḥkhaduḥkhāśrayapradaḥ/ </div>
            <div class="l">tyāgaḥ sarvopadhānāṃ ca sarvaduḥkhavyapohakaḥ// </div>
            <div class="l">koṣakāro yathā hyaṃśūnupādatte <a name="Note36"><!--anchor--></a> [Note: 'vadhāvahān' iti
              pā+]vadhapradān/ </div>

            <div class="l">upādatte tathā+arthebhyastṛṣṇāmajñaḥ sadā++āturaḥ// </div>
            <div class="l">yastvagnikalpānarthāñ jño jñātvā tebhyo nivartate/ </div>
            <div class="l">anārambhādasaṃyogāttaṃ duḥkhaṃ nopatiṣṭhate// </div>
            <div class="l">dhīdhṛtismṛtivibhraṃśaḥ saṃprāptiḥ kālakarmaṇām/ </div>
            <div class="l">asātmyārthāgamaśceti jñātavyā duḥkhahetavaḥ// </div>
            <div class="l">viṣamābhiniveśo yo nityānitye hitāhite/ </div>
            <div class="l">jñeyaḥ sa buddhivibhraṃśaḥ samaṃ buddhirhi paśyati// </div>
            <div class="l">viṣayapravaṇaṃ sattvaṃ dhṛtibhraṃśānna śakyate/ </div>
            <div class="l">niyantumahitādarthāddhṛtirhi niyamātmikā// </div>
            <div class="l">tattvajñāne smṛtiryasya rajomohāvṛtātmanaḥ/ </div>
            <div class="l">bhraśyate sa smṛtibhraṃśaḥ smartavyaṃ hi smṛtau sthitam</div>
            <div class="l"> dhīdhṛtismṛtivibhraṣṭaḥ karma yat kurute+aśubham/ </div>
            <div class="l">prajñāparādhaṃ taṃ vidyāt sarvadoṣaprakopaṇam// </div>
            <div class="l">udīraṇaṃ gatimatāmudīrṇānāṃ ca nigrahaḥ/ </div>
            <div class="l">sevanaṃ sāhasānāṃ ca nārīṇāṃ cātisevanam// </div>
            <div class="l">karmakālātipātaśca mithyārambhaśca karmaṇām/ </div>
            <div class="l">vinayācāralopaśca pūjyānāṃ cābhidharṣaṇam// </div>
            <div class="l">jñātānāṃ svayamarthānāmahitānāṃ niṣevaṇam/ </div>
            <div class="l">paramaunmādikānāṃ ca pratyayānāṃ niṣevaṇam// </div>
            <div class="l">akālādeśasaṃcārau maitrī saṃkliṣṭakarmabhiḥ/ </div>
            <div class="l">indriyopakramoktasya sadvṛttasya ca varjanam// </div>
            <div class="l">īrṣyāmānabhayakrodhalobhamohamadabhramāḥ/ </div>
            <div class="l">tajjaṃ vā karma yat kliṣṭaṃ kliṣṭaṃ yaddehakarma ca// </div>
            <div class="l">yaccānyadīdṛśaṃ karma rajomohasamutthitam/ </div>
            <div class="l">prajñāparādhaṃ taṃ śiṣṭā bruvate <a name="Note37"><!--anchor--></a> [Note: 'vyādhikāriṇam'iti
                pā+]vyādhikāraṇam// </div>
            <div class="l"> buddhyā viṣamavijñānaṃ viṣamaṃ ca pravartanam/ </div>
            <div class="l">prajñāparādhaṃ jānīyānmanaso gocaraṃ hi tat// </div>
            <div class="l">nirdiṣṭā kālasaṃprāptirvyādhīnāṃ vyādhisaṃgrahe/ </div>
            <div class="l">cayaprakopapraśamāḥ pittādīnāṃ yathā purā// </div>
            <div class="l">mithyātihīnaliṅgāśca varṣāntā rogahetavaḥ/ </div>
            <div class="l">
              <a name="Note38"><!--anchor--></a> [Note: 'bhuktajīrṇaprajīrṇānnakālāḥ'iti
              pā+]jīrṇabhuktaprajīrṇānnakālākālasthitiśca yā// </div>
            <div class="l"> pūrvamadhyāparāhṇāśca rātryā yāmāstrayaśca ye/ </div>
            <div class="l">eṣu kāleṣu niyatā ye rogāste ca kālajāḥ// </div>
            <div class="l">anyedyuṣko dvyahagrāhī tṛtīyakacaturthakau/ </div>
            <div class="l">sve sve kāle pravartante kāle hyeṣāṃ balāgamaḥ// </div>
            <div class="l">ete <a name="Note39"><!--anchor--></a> [Note: anye ca ye keciditi
              ardhāvabhedakāpasmārādayaḥ]cānye ca ye kecit kālajā vividhā gadāḥ/ </div>
            <div class="l">anāgate cikitsyāste balakālau vijānatā// </div>
            <div class="l">kālasya pariṇāmena jarāmṛtyunimittajāḥ/ </div>
            <div class="l">rogāḥ svābhāvikā dṛṣṭāḥ svabhāvo niṣpratikriyaḥ</div>
            <div class="l"> nirdiṣṭaṃ daivaśabdena karma yat paurvadehikam/ </div>
            <div class="l">hetustadapi kālena rogāṇāmupalabhyate// </div>
            <div class="l">na hi karma mahat kiñcit phalaṃ yasya na bhujyate/ </div>
            <div class="l">kriyāghnāḥ karmajā rogāḥ praśamaṃ yānti tatkṣayāt</div>
            <div class="l"> atyugraśabdaśravaṇācchravaṇāt sarvaśo na ca / </div>
            <div class="l">śabdānāṃ cātihīnānāṃ bhavanti śravaṇājjaḍāḥ// </div>
            <div class="l">paruṣodbhīṣaṇāśastāpriyavyasanasūcakaiḥ/ </div>
            <div class="l">śabdaiḥ śravaṇasaṃyogo mithyāsaṃyoga ucyate// </div>
            <div class="l">asaṃsparśo+atisaṃsparśo hīnasaṃsparśa eva ca / </div>
            <div class="l">spṛśyānāṃ saṃgraheṇoktaḥ sparśanendriyabādhakaḥ// </div>
            <div class="l">yo bhūtaviṣavātānāmakālenāgataśca yaḥ/ </div>
            <div class="l">snehaśītoṣṇasaṃsparśo mithyāyogaḥ sa ucyate</div>
            <div class="l"> rūpāṇāṃ bhāsvatāṃ dṛṣṭirvinaśyatyatidarśanāt/ </div>
            <div class="l">darśanāccātisūkṣmāṇāṃ sarvaśaścāpyadarśanāt// </div>
            <div class="l">
              <a name="Note40"><!--anchor--></a> [Note: '+tikliṣṭadarśanāt' iti pā+]dviṣṭabhairavabībhatsadūrātiśliṣṭadarśanāt/ </div>

            <div class="l"> tāmasānāṃ ca rūpāṇāṃ mithyāsaṃyoga ucyate</div>
            <div class="l"> atyādānamanādānamokasātmyādibhiśca yat/ </div>
            <div class="l">rasānāṃ viṣamādānamalpādānaṃ ca dūṣaṇam// </div>
            <div class="l">atimṛdvatitīkṣṇānāṃ gandhānāmupasevanam/ </div>
            <div class="l">asevanaṃ sarvaśaśca ghrāṇendriyavināśanam// </div>
            <div class="l">pūtibhūtaviṣadviṣṭā gandhā ye cāpyanārtavāḥ/ </div>
            <div class="l">tairgandhairghrāṇasaṃyogo mithyāyogaḥ sa ucyate// </div>
            <div class="l">ityasātmyārthasaṃyogastrividho doṣakopanaḥ/ </div>
            <div class="l">asātmyamiti tadvidyādyanna yāti sahātmatām</div>
            <div class="l"> mithyātihīnayogebhyo yo vyādhirupajāyate/ </div>
            <div class="l">śabdādīnāṃ sa vijñeyo vyādhiraindriyako budhaiḥ// </div>
            <div class="l"><a name="Note41"><!--anchor--></a> [Note: 'asātmyānāṃ'iti pā+]vedanānāmaśāntānāmityete
              hetavaḥ smṛtāḥ/ </div>

            <div class="l">sukhahetuḥ samastvekaḥ samayogaḥ sudurlabhaḥ// </div>
            <div class="l">nendriyāṇi na caivārthāḥ sukhaduḥkhasya hetavaḥ/ </div>
            <div class="l">hetustu sukhaduḥkhasya yogo dṛṣṭaścaturvidhaḥ// </div>
            <div class="l">santīndriyāṇi santyarthā yogo <a name="Note42"><!--anchor--></a> [Note: 'nāsti' iti pā+]na ca
              na cāsti ruk/ </div>

            <div class="l">na sukhaṃ, kāraṇaṃ tasmādyoga eva caturvidhaḥ// </div>
            <div class="l">nātmendriyaṃ mano buddhiṃ <a name="Note43"><!--anchor--></a> [Note: 'nātmendriyamanobuddhigocaraṃ'
                iti pā+]gocaraṃ karma vā vinā/ </div>

            <div class="l"> sukhaduḥkhaṃ, yathā yacca boddhavyaṃ tattathocyate// </div>
            <div class="l">sparśanendriyasaṃsparśaḥ sparśo mānasa eva ca / </div>
            <div class="l">dvividhaḥ sukhaduḥkhānāṃ vedanānāṃ pravartakaḥ// </div>
            <div class="l">icchādveṣātmikā tṛṣṇā sukhaduḥkhāt pravartate/ </div>
            <div class="l">tṛṣṇā ca sukhaduḥkhānāṃ kāraṇaṃ punarucyate// </div>
            <div class="l">upādatte hi sā bhāvān vedanāśrayasaṃjñakān/ </div>
            <div class="l">spṛśyate nānupādāne nāspṛṣṭo vetti vedanāḥ// </div>
            <div class="l">vedanānāmadhiṣṭhānaṃ mano dehaśca sendriyaḥ/ </div>
            <div class="l">keśalomanakhāgrānnamaladravaguṇairvinā// </div>
            <div class="l">yoge mokṣe ca sarvāsāṃ vedanānāmavartanam/ </div>
            <div class="l">mokṣe nivṛttirniḥśeṣā yogo mokṣapravartakaḥ// </div>
            <div class="l">ātmendriyamanorthānāṃ sannikarṣāt pravartate/ </div>
            <div class="l">sukhaduḥkhamanārambhādātmasthe manasi sthire// </div>
            <div class="l">nivartate tadubhayaṃ vaśitvaṃ copajāyate/ </div>
            <div class="l">saśarīrasya yogajñāstaṃ yogamṛṣayo viduḥ// </div>
            <div class="l">āveśaścetaso jñānamarthānāṃ chandataḥ kriyā/ </div>
            <div class="l">dṛṣṭiḥ śrotraṃ smṛtiḥ kāntiriṣṭataścāpyadarśanam// </div>
            <div class="l">ityaṣṭavidhamākhyātaṃ yogināṃ balamaiśvaram/ </div>
            <div class="l">śuddhasattvasamādhānāttat sarvamupajāyate// </div>
            <div class="l">mokṣo rajastamo+abhāvāt balavatkarmasaṃkṣayāt/ </div>
            <div class="l">viyogaḥ sarvasaṃyogairapunarbhava ucyate// </div>
            <div class="l">satāmupāsanaṃ samyagasatāṃ parivarjanam/ </div>
            <div class="l">vratacaryopavāsau ca niyamāśca pṛthagvidhāḥ// </div>
            <div class="l">dhāraṇaṃ darmaśāstrāṇāṃ vijñānaṃ vijane ratiḥ/ </div>
            <div class="l">viṣayeṣvaratirmokṣe vyavasāyaḥ parā dhṛtiḥ// </div>
            <div class="l">karmaṇāmasamārambhaḥ kṛtānāṃ ca parikṣayaḥ/ </div>
            <div class="l"><a name="Note44"><!--anchor--></a> [Note: 'naiṣkarmyaṃ'iti pā+]naiṣkramyamanahaṅkāraḥ saṃyoge
              bhayadarśanam// </div>
            <div class="l"> manobuddhisamādhānamarthatattvaparīkṣaṇam/ </div>
            <div class="l">tattvasmṛterupasthānāt sarvametat pravartate// </div>
            <div class="l">smṛtiḥ satsevanādyaiśca dhṛtyantairupajāyate/ </div>
            <div class="l">smṛtvā svabhāvaṃ bhāvānāṃ smaran duḥkhāt pramucyate</div>
            <div class="l"> vakṣyante kāraṇānyaṣṭau smṛtiryairupajāyate/ </div>
            <div class="l">nimittarūpagrahaṇāt sādṛśyāt saviparyayāt// </div>
            <div class="l">sattvānubandhādabhyāsājjñānayogāt punaḥ śrutāt/ </div>
            <div class="l">dṛṣṭaśrutānubhūtānāṃ smaraṇāt smṛtirucyate// </div>
            <div class="l">etattadekamayanaṃ muktairmokṣasya darśitam/ </div>
            <div class="l">tattvasmṛtibalaṃ, yena gatā na punarāgatāḥ// </div>
            <div class="l">ayanaṃ punarākhyātametadyogasya yogibhiḥ/ </div>
            <div class="l">saṃkhyātadharmaiḥ sāṃkhyaiśca muktairmokṣasya cāyanam// </div>
            <div class="l">sarvaṃ kāraṇavadduḥkhamasvaṃ cānityameva ca/ </div>
            <div class="l">na cātmakṛtakaṃ taddhi tatra cotpadyate svatā// </div>
            <div class="l">yāvannotpadyate satyā buddhirnaitadahaṃ yayā/ </div>
            <div class="l">naitanmameti vijñāya jñaḥ sarvamativartate// </div>
            <div class="l">tasmiṃścaramasaṃnyāse samūlāḥ sarvavedanāḥ/ </div>
            <div class="l"><a name="Note45"><!--anchor--></a> [Note: 'samagrajñeyavijñānānnivṛttiṃ' iti
              pā+]sasaṃjñājñānavijñānā nivṛttiṃ yāntyaśeṣataḥ// </div>

            <div class="l"> ataḥ paraṃ brahmabhūto bhūtātmā nopalabhyate/ </div>
            <div class="l">niḥsṛtaḥ sarvabhāvebhyaścihnaṃ yasya na vidyate// </div>
            <div class="l"> / (gatirbrahmavidāṃ brahma taccākṣaramalakṣaṇam)(by gaṅgādhara ed.)/ </div>
            <div class="l">jñānaṃ brahmavidāṃ cātra nājñastajjñātumarhati// </div>
          </div>

          <p id="CS.4.1.156 "><a name="CS.4.1.156%20"><!--anchor--></a>tatra ślokaḥ---</p>
          <div class="lg">
            <div class="l"> praśnāḥ puruṣamāśritya trayoviṃśatiruttamāḥ/ </div>
          </div>

          <p id="CS.4.1.156cd"><a name="CS.4.1.156cd"><!--anchor--></a> katidhāpuruṣīye+asminnirṇītāstattvadarśinā// ityagniveśakṛte
            tantre carakapratisaṃskṛte śārīrasthāne katidhāpuruṣīyaṃ śārīraṃ nāma
            prathamo+adhyāyaḥ//1// </p>
        </div>


        <div class="teidiv1" id="div2_body.1_div1.4_div2.2"><h3><a name="body.1_div1.4_div2.2"></a>4.2. dvitīyo+adhyāyaḥ/</h3>
          
          <p id="CS.4.2.1"><a name="CS.4.2.1"><!--anchor--></a>athāto+atulyagotrīyaṃ śārīraṃ vyākhyāsyāmaḥ// </p>
          <p id="CS.4.2.2"><a name="CS.4.2.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">atulyagotrasya rajaḥkṣayānte rahovisṛṣṭaṃ mithunīkṛtasya/ kiṃ
              syāccatuṣpātprabhavaṃ ca <a name="Note46"><!--anchor--></a> [Note: 'catuṣpadaṃ ṣaḍprabhavaṃ kimasya'iti pā+]ṣaḍbhyo
              yat strīṣu garbhatvamupaiti puṃsaḥ// </div>
            <div class="l">śukraṃ tadasya pravadanti dhīrā yaddhīyate garbhasamudbhavāya/ </div>
            <div class="l">vāyvagnibhūmyabguṇapādavattat ṣaḍbhyo rasebhyaḥ prabhavaśca tasya// </div>
            <div class="l">saṃpūrṇadehaḥ samaye sukhaṃ ca garbhaḥ kathaṃ kena ca jāyate strī/ </div>
            <div class="l">garbhaṃ cirādvindati saprajā+api bhūtvā+athavā naśyati kena garbhaḥ// </div>
            <div class="l">śukrāsṛgātmāśayakālasaṃpad yasyopacāraśca
                <a name="Note47"><!--anchor--></a> [Note: 'hitaistathā+arthaiḥ'iti pā+]hitaistathā+annaiḥ/ garbhaśca kāle ca sukhī
              sukhaṃ ca saṃjāyate saṃparipūrṇadehaḥ// </div>
            <div class="l"> yonipradoṣānmanaso+abhitāpācchukrāsṛgāhāravihāradoṣāt/ </div>
            <div class="l">akālayogādbalasaṃkṣayācca garbhaṃ cirādvindati saprajā+api// </div>
            <div class="l">[&amp;'vibaddhaṃ'iti pā+]asṛṅniruddhaṃ pavanena nāryā garbhaṃ
              vyavasyantyabudhāḥ kadācit/ </div>
            <div class="l">garbhasya rūpaṃ hi karoti tasyāstadasṛgasrāvi vivardhamānam// </div>
            <div class="l">
              <a name="Note48"><!--anchor--></a> [Note: tadagnisūryaśramaroṣaśokaiḥ'iti
              pā+]tadagnisūryaśramaśokarogairuṣṇānnapānairathavā pravṛttam/ </div>
            <div class="l"><a name="Note49"><!--anchor--></a> [Note: 'dṛṣṭvā+asṛgevaṃ'iti pā+]dṛṣṭvā+asṛgekaṃ na ca garbhasaṃjñaṃ kecinnarā
              bhūtahṛtaṃ vadanti// </div>
            <div class="l">ojośanānāṃ rajanīcarāṇāmāhārahetorna śarīramiṣṭam/ </div>
            <div class="l">garbhaṃ hareyuryadi te na māturlabdhāvakāśā na hareyurojaḥ// </div>
            <div class="l">kanyāṃ sutaṃ vā sahitau pṛthagvā sutau sute vā tanayāṃn bahūn vā/ </div>
            <div class="l">kasmāt prasūte sucireṇa garbhameko+abhivṛddhiṃ ca yame+abhyupaiti// </div>
            <div class="l">raktena kanyāmadhikena putraṃ śukreṇa tena dvividhīkṛtena bījena
              kanyāṃ ca sutaṃ ca sūte yathāsvabījānyatarādhikena// </div>
            <div class="l">śukrādhikaṃ dvaidhamupaiti bījaṃ yasyāḥ sutau sā sahitau prasūte/ </div>
            <div class="l">raktādhikaṃ vā yadi bhedameti dvidhā sute sā sahite prasūte// </div>
            <div class="l">bhinatti yāvadbahudhā prapannaḥ śukrārtavaṃ vāyuratipravṛddhaḥ/ </div>
            <div class="l">tāvantyapatyāni yathāvibhāhaṃ karmātmakānyasvavaśāt prasūte// </div>
            <div class="l">āhāramāpnoti yadā na garbhaḥ śoṣaṃ samāpnoti parisrutiṃ vā/ </div>
            <div class="l">taṃ strī prasūte sucireṇa garbhaṃ puṣṭo yadā varṣagaṇairapi syāt// </div>
            <div class="l"> karmātmakatvādviṣamāṃśabhedācchukrāsṛjorvṛddhimupaiti kukṣau/ </div>
            <div class="l">eko+adhiko nyūnataro dvitīya <a name="Note50"><!--anchor--></a> [Note: 'yame+adhike+apyeṣa bhavedviśeṣaḥ'iti
              pā+]evaṃ yame+apyabhyadhiko viśeṣaḥ // </div>
            <div class="l">kasmāddviretāḥ pavanendriyo vā saṃskāravāhī naranāriṣaṇḍau/ </div>
            <div class="l">vakrī tatherṣyābhiratiḥ kathaṃ vā saṃjāyate vātikaṣaṇḍako vā// </div>
            <div class="l">bījāt samāṃśādupataptabījāt strīpuṃsaliṅgī bhavati dviretāḥ/ </div>
            <div class="l">śukrāśayaṃ garbhagatasya <a name="Note51"><!--anchor--></a> [Note: 'gatvā'iti pā+]hatvā karoti vāyuḥ
              pavanendriyatvan// </div>
            <div class="l">śukrāśayadvāravighṭṭanena <a name="Note52"><!--anchor--></a> [Note: 'saṃskāravāhaṃ hi karoti vāyuḥ'iti
                pā+]saṃskāravāhaṃ kurute+anilaśca/ </div>
            <div class="l">mandālpabījāvabalāvaharṣau klībau ca heturvikṛtidvayasya// </div>
            <div class="l">māturvyavāyapratighena vakrī syādbījadaurbalyatayā pituśca/ </div>
            <div class="l">īrṣyābhibhūtāvapi mandaharṣā-<a name="Note53"><!--anchor--></a> [Note: '+vīrṣyāhvayasyaiva'iti pā+]vīrṣyāratereva
              vadanti hetum// </div>
            <div class="l">vāyvagnidoṣādvṛṣaṇau tu yasya nāśaṃ gatau vātikaṣaṇḍakaḥ saḥ/ </div>
            <div class="l">ityevamaṣṭau vikṛtiprakārāḥ karmātmakānāmupalakṣaṇīyaḥ// </div>
            <div class="l">garbhasya sadyo+anugatasya kukṣau strīpuṃnapuṃsāmudarasthitānām/ </div>
            <div class="l">kiṃ lakṣaṇaṃ? kāraṇamiṣyate kiṃ sarūpatāṃ yena ca yātyapatyam// </div>
            <div class="l">niṣṭhīvikā gauravamaṅgasādastandrāpraharṣau hṛdaye vyathā ca/ </div>
            <div class="l">tṛptiśca bījagrahaṇaṃ ca yonyāṃ garbhasya sadyo+anugatasya liṅgam// </div>
            <div class="l">savyāṅgaceṣṭā <a name="Note54"><!--anchor--></a> [Note: 'susukhārthinī yā'iti pā+]puruṣārthinī
              strī strīsvapnapānāśanaśīlaceṣṭā/ </div>
            <div class="l"><a name="Note55"><!--anchor--></a> [Note: 'savyāṅgagarbhā'iti pā+]savyāttagarbhā na ca vṛttagarbhā savyapradugdhā
              striyameva sūte// </div>
            <div class="l">putraṃ tvato liṅgaviparyayeṇa vyāmiśraliṅgā prakṛtiṃ tṛtīyām/ </div>
            <div class="l">garbhopapattau tu manaḥ striyā yaṃ jantuṃ vrajettatsadṛśaṃ prasūte// </div>
            <div class="l">garbhasya catvāri caturvidhāni bhūtāni mātāpitṛsaṃbhavāni/ </div>
            <div class="l">āhārajānyātmakṛtāni caiva sarvasya sarvāṇi bhavanti dehe// </div>
            <div class="l">teṣāṃ viśeṣādbalavanti yāni bhavanti mātāpitṛkarmajāni/ </div>
            <div class="l">tāni vyavasyet sadṛśatvahetuṃ sattvaṃ yathānūkamapi vyavasyet// </div>
            <div class="l">kasmāt prajāṃ strī vikṛtāṃ prasūte hīnādhikāṅgīṃ vikalendriyāṃ vā/ </div>
            <div class="l">dehāt kathaṃ dehamupaiti cānyamātmā sadā kairanubadhyate ca // </div>
            <div class="l"> bījātmakarmāśayakāladoṣairmātustathā++āhāravihāradoṣaiḥ/ </div>
            <div class="l">kurvanti doṣā vividhāni duṣṭāḥ saṃsthānavarṇendriyavaikṛtāni// </div>
            <div class="l">varṣāsu kāṣṭhāśmaghanāmbuvegāstaroḥ saritsrotasi saṃsthitasya/ </div>
            <div class="l">yathaiva kuryurvikṛtiṃ tathaiva garbhasya kukṣau viyatasya doṣāḥ// </div>
            <div class="l">bhūtaiścaturbhiḥ sahitaḥ susūkṣmairmanojavo dehamupaiti dehāt/ </div>
            <div class="l">karmātmakatvānna tu tasya dṛśyaṃ divyaṃ vinā darśanamasti rūpam// </div>
            <div class="l">sa sarvagaḥ sarvaśarīrabhṛcca sa viśvakarmā sa ca viśvarūpaḥ/ </div>
            <div class="l">sa cetanādhāturatīndriyaśca sa nityayuk sānuśayaḥ sa <a name="Note56"><!--anchor--></a> [Note: 'ekaḥ'iti pā+]eva // </div>
            <div class="l">rasātmamātāpitṛsaṃbhavāni bhūtāni vidyāddaśa ṣaṭ ca dehe/ </div>
            <div class="l">catvāri tatrātmani saṃśritāni sthitastathā++ātmā ca caturṣu teṣu// </div>
            <div class="l">bhūtāni mātāpitṛsaṃbhavāni rajaścaśukraṃ ca vadanti garbhe/ </div>
            <div class="l">āpyāyyate śukramasṛk ca bhūtairyaistāni <a name="Note57"><!--anchor--></a> [Note: 'dehe rasajāni vidyāt'iti
              pā+]bhūtāni rasodbhavāni// </div>
            <div class="l">bhūtāni catvāri tu karmajāni yānyātmalīnāni viśanti garbham/ </div>
            <div class="l">sa bījadharmā hyaparāparāṇi dehāntarāṇyātmani yāti yāti// </div>
            <div class="l">rūpāddhi rūpaprabhavaḥ prasiddhaḥ karmātmakānāṃ manaso manastaḥ/ </div>
            <div class="l">bhavanti ye tvākṛtibuddhibhedā rajastamastatra ca karma hetuḥ// </div>
            <div class="l">atīndriyaistairatisūkṣmarūpairātmā kadācinna viyuktarūpaḥ/ </div>
            <div class="l">na karmaṇā naiva manomatibhyāṃ na cāpyahaṅkāravikāradoṣaiḥ// </div>
            <div class="l">rajastamobhyāṃ hi mano+anubaddhaṃ jñānaṃ vinā tatra hi sarvadoṣāḥ/ </div>
            <div class="l">gatipravṛttyostu nimittamuktaṃ manaḥ sadoṣaṃ balavacca karma// </div>
            <div class="l">rogāḥ kutaḥ saṃśamanaṃ kimeṣāṃ harṣasya śokasya ca kiṃ nimittam/ </div>
            <div class="l">śarīrasattvaprabhavā vikārāḥ kathaṃ na śāntāḥ punarāpateyuḥ// </div>
            <div class="l">prajñāparādho viṣamāstathā+arthā hetustṛtīyaḥ pariṇāmakālaḥ/ </div>
            <div class="l">sarvāmayānāṃ trividhā ca śāntirjñānārthakālāḥ samayogayuktāḥ// </div>
            <div class="l">dharmyāḥ kriyā harṣanimittamuktāstato+anyathā śokavaśaṃ nayanti/ </div>
            <div class="l">śarīrasattvaprabhavāstu rogāstayoravṛttyā na bhavanti bhūyaḥ// </div>
            <div class="l">rūpasya sattvasya ca santatiryā noktastadādirnahi so+asti kaścit/ </div>
            <div class="l">tayoravṛttiḥ kriyate parābhyāṃ dhṛtismṛtibhyāṃ parayā dhiyā ca// </div>
            <div class="l">satyāśraye vā dvividhe yathokte pūrvaṃ gadebhyaḥ pratikarma
              nityam/ </div>
            <div class="l">jitendriyaṃ nānupatanti rogāstatkālayuktaṃ yadi nāsti daivam// </div>
            <div class="l">daivaṃ purā yat kṛtamucyate tat <a name="Note58"><!--anchor--></a> [Note: 'tanmānuṣaṃ'iti
              pā+]tat pauruṣaṃ yattviha karma dṛṣṭam/ </div>
            <div class="l">pravṛttiheturviṣamaḥ sa dṛṣṭo nivṛttiheturhi samaḥ sa eva// </div>
            <div class="l">haimantikaṃ doṣacayaṃ vasante pravāhayan graiṣmakamabhrakāle/ </div>
            <div class="l">ghanātyaye vārṣikamāśu samyak prāpnoti rogānṛtujānna <a name="Note59"><!--anchor--></a> [Note: 'jantuḥ'iti pā+]jātu
              // </div>
            <div class="l">naro hitāhāravihārasevī samīkṣyakārī viṣayeṣvasaktaḥ/ </div>
            <div class="l">dātā samaḥ satyaparaḥ kṣamāvānāptopasevī ca bhavatyarogaḥ// </div>
            <div class="l">matirvacaḥ karma sukhānubandhaṃ sattvaṃ vidheyaṃ viśadā ca
              buddhiḥ/ </div>
            <div class="l">jñānaṃ tapastatparatā ca yoge yasyāsti taṃ <a name="Note60"><!--anchor--></a> [Note: 'nānutapanti'iti
              pā+]nānupatanti rogāḥ// </div>
          </div>
          <p id="CS.4.2.48"><a name="CS.4.2.48"><!--anchor--></a>tatra ślokaḥ/ </p>
          <div class="lg">
            <div class="l">ihāgniveśasya mahārthayuktaṃ ṣaṭtriṃśakaṃ praśnagaṇaṃ maharṣiḥ/ </div>
            <div class="l">atulyagotre bhagavān yathāvannirṇītanām jñānavivardhanārthaṃ// </div>
          </div>
          <p><a name="idp5223216"><!--anchor--></a> ityagniveśakṛte tantre carakapratisaṃskṛte śārīrasthāne+atulyagatrīyaṃ śārīraṃ nāma
            dvitīyo+adhyāyaḥ//2// </p>
        </div>


        <div class="teidiv1" id="div2_body.1_div1.4_div2.3"><h3><a name="body.1_div1.4_div2.3"></a>4.3.  tṛtīyo+adhyāyaḥ/</h3>
          
          <p id="CS.4.3.1"><a name="CS.4.3.1"><!--anchor--></a>athātaḥ khuḍḍikāṃ garbhāvakrāntiṃ śārīraṃ vyādhyāsyāmaḥ// </p>
          <p id="CS.4.3.2"><a name="CS.4.3.2"><!--anchor--></a>iti ha smāha bhagavānātreyaḥ// </p>
          <p id="CS.4.3.3"><a name="CS.4.3.3"><!--anchor--></a>puruṣasyānupahataretasaḥ striyāścāpraduṣṭayoniśoṇitagarbhāśayāyā yadā
            bhavati saṃsargaḥ ṛtukāle, yadā <a name="Note61"><!--anchor--></a> [Note: 'tayostathaiva yukte saṃsarge'iti,
              'cānayostathāvidhayostathaiva yukte saṃsarge'iti ca pā+]cānayostathāyukte
            saṃsarge śukraśoṇitasaṃsargamantargarbhāśayagataṃ jīvo+avakrāmati sattvasaṃprayogāttadā
            garbho+abhinirvartate, sa sātmyarasopayogādarogo+abhivardhate
            samyagupacāraiścopacaryamāṇaḥ, tataḥ prāptakālaḥ sarvendriyopapannaḥ paripūrṇaśarīro
            balavarṇasattvasaṃhananasaṃpadupetaḥ sukhena jāyate samudayādeṣāṃ
            bhāvānāṃ---mātṛjaścāyaṃ garbhaḥ pitṛjaścātmajaśca sātmyajaśca rasajaśca, asti ca khalu
              <a name="Note62"><!--anchor--></a> [Note: 'sattvamupapādukaṃ'iti pā+]sattvamaupapādukamiti hovāca bhagavānātreyaḥ// </p>
          
          <p id="CS.4.3.4-1"><a name="CS.4.3.4-1"><!--anchor--></a>neti bharadvājaḥ, kiṃ kāraṇaṃ---na hi mātā na pitā nātmā na sātmyaṃ
            na pānāśanabhakṣyalehyopayogā garbhaṃ janayanti, na ca paralokādetya garbhaṃ
            sattvamavakrāmati// </p>
          <p id="CS.4.3.4-2"><a name="CS.4.3.4-2"><!--anchor--></a>yadi hi mātāpitarau garbhaṃ janayetāṃ, bhūyasyaḥ striyaḥ pumāṃsaśca
            bhūyāṃsaḥ putrakāmāḥ, te sarve putrajanmābhisandhāya maithunadharmamāpadyamānāḥ
            putrāneva janayeyurduhitYrvā duhitṛkāmāḥ, na tu kāścit striyaḥ kecidvā puruṣā nirapatyāḥ
              <a name="Note63"><!--anchor--></a> [Note: 'syuḥ/ na cāpatyakāmāḥ pavideveran'iti pā+]syurapatyakāmā vā parideveran// </p>
          <p id="CS.4.3.4-3"><a name="CS.4.3.4-3"><!--anchor--></a>na cātmā++ātmānaṃ janayati/ </p>
          <p><a name="idp5234304"><!--anchor--></a>yadi hyātmā++ātmānaṃ janayejjāto vā janayedāyamānamajāto vā, taccobhayathā+apyayuktam/ </p>
          <p><a name="idp5234912"><!--anchor--></a>na hi jāto janayati sattvāt, va cājāto janayatyasattvāt,
            tasmādubhayathā+apyanupapattiḥ/ </p>
          <p><a name="idp5235536"><!--anchor--></a>tiṣṭhatu tāvadetat/ </p>
          <p><a name="idp5235984"><!--anchor--></a>yadyayamātmā++ātmānaṃ śakto janayituṃ syāt, na tvenamiṣṭāsveva kathaṃ yoniṣu
            janayedvaśinamapratihatagatiṃ kāmarūpiṇaṃ
            tejobalajavavarṇasattvasaṃhananasamuditamajaramarujamamaram; evaṃvidhaṃ
            hyātmā++ātmānamicchatyato vā bhūyaḥ// </p>
          <p id="CS.4.3.4-4"><a name="CS.4.3.4-4"><!--anchor--></a>asātmyajaścāyaṃ garbhaḥ/ </p>
          <p><a name="idp5237952"><!--anchor--></a>yadi hi sātmyajaḥ syāt, tarhi sātmyasevināmevaikāntena prajā syāt, asātmyasevinaśca
            nikhilenānapatyāḥ syuḥ, taccobhayamubhayatraiva dṛśyate// </p>
          <p id="CS.4.3.4-5"><a name="CS.4.3.4-5"><!--anchor--></a>arasajaścāyaṃ garbhaḥ/ </p>
          <p><a name="idp5239648"><!--anchor--></a>yadi hi rasajaḥ syāt, na kecit strīpuruṣeṣvanapatyāḥ syuḥ, na hi kaścidastyeṣāṃ yo
            rasānnopayuḍkte; śreṣṭharasopayogināṃ cedgarbhājāyanta ityabhipretamiti, evaṃ
            satyājaurabhramārgamāyūragokṣīradadhighṛtamadhutailasaindhavekṣurasamudgaśālibhṛtānāmevaikāntena
            prajā syāt, śyāmākavarakoddālakakoradūṣakakandamūlabhakṣāśca nikhilenānapatyāḥ syuḥ,
            taccobhayamubhayatra dṛśyate// </p>
          <p id="CS.4.3.4-6"><a name="CS.4.3.4-6"><!--anchor--></a>na khalvapi paralokādetya sattvaṃ garbhamavakrāmati; yadi
            hyenamavakrāmet, nāsya kiñcit paurvadehikaṃ syādaviditamaśrutamadṛṣṭaṃ vā, sa ca tacca
            na kiñcidapi smarati// </p>
          
          <p id="CS.4.3.4"><a name="CS.4.3.4"><!--anchor--></a>tasmādetadbrūmahe---amātṛjaścāyaṃ
            garbho+apitṛjaścānātmajaścāsātmyajaścārasajaśca, na cāsti
              sattvamaupapādukamiti(<a name="Note64"><!--anchor--></a> [Note: yogīndranāthasenasyāsaṃmato+ayaṃ pāṭhaḥ]hovāca
            bharadvājaḥ)// </p>
          <p id="CS.4.3.5"><a name="CS.4.3.5"><!--anchor--></a>neti bhagavānātreyaḥ, sarvebhya ebhyo bhāvebhyaḥ samuditebhyo
            garbho+abhinirvartate// </p>
          <p id="CS.4.3.6"><a name="CS.4.3.6"><!--anchor--></a>mātṛjaścāyaṃ garbhaḥ/ </p>
          <p><a name="idp5246000"><!--anchor--></a>na hi māturvinā garbhotpattiḥ syāt, na ca janma jarāyujānām/ </p>
          <p><a name="idp5246544"><!--anchor--></a>yāni khalvasya garbhasya mātṛjāni, yāni cāsya mātṛtaḥ saṃbhavataḥ saṃbhavanti,
            tānyanuvyākhyāsyāmaḥ; tadyathā---tvak ca lohitaṃ ca māṃsaṃ ca medaśca nābhiśca hṛdayaṃ
            ca kloma ca yakṛcca plīhā ca vṛkkau ca bastiśca purīṣādhānaṃ cāmāśayaśca
            pakvāśayaścottaragudaṃ cādharagudaṃ ca kṣudrāntraṃ ca sthūlāntraṃ ca vapā ca vapāvahanaṃ
            ceti (mātṛjāni)// </p>
          <p id="CS.4.3.7"><a name="CS.4.3.7"><!--anchor--></a>pitṛjaścāyaṃ garbhaḥ/ </p>
          <p><a name="idp5248496"><!--anchor--></a>nahi piturṛte garbhotpattiḥ syāt, na ca janma jarāyujānām/ </p>
          <p><a name="idp5249024"><!--anchor--></a>yāni khalvasya garbhasya pitṛjāni, yāni cāsya pitṛtaḥ saṃbhavataḥ saṃbhavanti,
            tānyanuvyākhyāsyāmaḥ; tadyathā---keśaśmaśrunakhalomadantāsthisirāsnāyudhamanyaḥ śukraṃ
            ceti (pitṛjāni)// </p>
          <p id="CS.4.3.8"><a name="CS.4.3.8"><!--anchor--></a>ātmajaścāyaṃ garbhaḥ/ </p>
          <p><a name="idp5250784"><!--anchor--></a>garbhātmā hyantarātmā yaḥ, taṃ 'jīva' ityācakṣate
            śāśvatamarujamajaramamaramakṣayamabhedyamacchedyamaloḍyaṃ viśvarūpaṃ
            viśvakarmāṇamavyaktamanādimanidhanamakṣaramapi/ </p>
          <p><a name="idp5251632"><!--anchor--></a>sa garbhāśayamanupraviśya śukraśoṇitābhyāṃ saṃyogametya garbhatvena
            janayatyātmanā++ātmānam, ātmasaṃjñā hi garbhe/ </p>
          <p><a name="idp5252336"><!--anchor--></a>tasya punarātmano janmānāditvānnopapadyate, <a name="Note65"><!--anchor--></a> [Note: 'tasmādajāta evāyamajātaṃ garbha
              janayati, jāto+apyajātaṃ ca garbhaṃ janayati'iti pā+]tasmānna jāta evāyamajātaṃ
            garbhaṃ janayati, ajāto hyayamajātaṃ garbhaṃ janayati; sa caiva garbhaḥ kālāntareṇa
            bālayuvasthavirabhāvān prāpnoti, sa yasyāṃ yasyāmavasthāyāṃ vartate tasyāṃ tasyāṃ jāto
            bhavati, yā tvasya puraskṛtā tasyāṃ janiṣyamāṇaśca, tasmāt sa eva jātaścājātaśca
            yugapadbhavati; yasmiṃścaitadubhayaṃ saṃbhavati jātatvaṃ janiṣyamāṇatvaṃ ca sa jāto
            janyate, sa caivānāgateṣvavasthāntareṣvajāto janyayatyātmanā++ātmanam/ </p>
          <p><a name="idp5254080"><!--anchor--></a>sato hyavasthāntaragamanamātrameva hi janma cocyate tatra tatra vayasi tasyāṃ
            tasyāmavasthāyāṃ; yathā-satāmeva śukraśoṇitajīvānāṃ prāk saṃyogādgarbhatvaṃ na bhavati,
            tacca saṃyogādbhavati; yathā-satastasyaiva puruṣasya prāgapatyāt pitṛtvaṃ na bhavati,
            taccāpatyādbhavati; tathā satastasyaiva garbhasya tasyāṃ tasyāmavasthāyāṃ
            jātatvamajātatvaṃ cocyate// </p>
          <p id="CS.4.3.9"><a name="CS.4.3.9"><!--anchor--></a>na khalu garbhasya na ca māturna piturna cātmanaḥ sarvabhāveṣu
            yatheṣṭakāritvamasti; te kiṃcit svavaśāt kurvanti, kiṃcit karmavaśāt, kvaciccaiṣāṃ
            karaṇaśaktirbhavati, kvacinna bhavati/ </p>
          <p><a name="idp5256464"><!--anchor--></a>yatra sattvādikaraṇasaṃpattatra yathābalameva yatheṣṭakāritvam, ato+avyathā viparyayaḥ
            / </p>
          <p><a name="idp5257088"><!--anchor--></a>na ca karaṇadoṣādakaraṇamātmā saṃbhavati garbhajanane, dṛṣṭaṃ ceṣṭā yoniraiśvaryaṃ
            mokṣaścātmavidbhirātmāyattam/ </p>
          <p><a name="idp5257808"><!--anchor--></a>nahyanyaḥ sukhaduḥkhayoḥ kartā / </p>
          <p><a name="idp5258288"><!--anchor--></a>na cānyato garbho jāyate jāyamānaḥ, nāṅkurotpattirabījāt// </p>
          <p id="CS.4.3.10"><a name="CS.4.3.10"><!--anchor--></a>yāni tu khalvasya garbhasyātmajāni, yāni cāsyātmataḥ saṃbhavataḥ
            saṃbhavanti, tānyanuvyākhyāsyāmaḥ; tadyathā---tāsu tāsu yoniṣūtpattirāyurātmajñānaṃ mana
            indriyāṇi prāṇāpānau preraṇaṃ dhāraṇamākṛtisvaravarṇaviśeṣāḥ sukhaduḥkhe icchādveṣau
            cetanā dhṛtirbuddhiḥ smṛtirahaṅkāraḥ prayatnaśceti(ātmajāni)// </p>
          <p id="CS.4.3.11"><a name="CS.4.3.11"><!--anchor--></a>sātmyajaścāyaṃ garbhaḥ/ </p>
          <p><a name="idp5261264"><!--anchor--></a>nahyasātmyasevitvamantareṇa strīpuruṣayorvandhyatvamasti, garbheṣu vā+apyaniṣṭo bhāvaḥ/ </p>
          <p><a name="idp5261872"><!--anchor--></a>yāvāt khalvasātmyasevināṃ strīpuruṣāṇāṃ trayo doṣāḥ prakupitāḥ śarīramupasarpanto na
            śukraśoṇitagarbhāśayopaghātāyopapadyante, tāvat samarthā garbhajananāya bhavanti/ </p>
          <p><a name="idp5262704"><!--anchor--></a>sātmyasevināṃ punaḥ strīpuruṣāṇāmanupahataśukraśoṇitagarbhāśayānāmṛtukāle
            sannipatitānāṃ jīvasyānavakramaṇādgarbhā na prādurbhavanti/ </p>
          <p><a name="idp5263472"><!--anchor--></a>nati kevalaṃ sātmyaja evāyaṃ garbhaḥ, samudayo+atra kāraṇamucyate/ </p>
          <p><a name="idp5264032"><!--anchor--></a>yāni khalvasya garbhasya sātmyajāni, yāni cāsya sātmyataḥ saṃbhavataḥ saṃbhavanti,
            tānyanuvyākhyāsyāmaḥ; tadyathā---ārogyamanālasyamalolupatvamindriyaprasādaḥ
            svaravarṇabījasaṃpat praharṣabhūyastvaṃ ceti (sātmyajāni)// </p>
          <p id="CS.4.3.12"><a name="CS.4.3.12"><!--anchor--></a>rasajaścāyaṃ garbhaḥ/ </p>
          <p><a name="idp5265824"><!--anchor--></a>na hi rasādṛte mātuḥ prāṇayātrā+api syāt, kiṃ punargarbhajanma/ </p>
          <p><a name="idp5266384"><!--anchor--></a><a name="Note66"><!--anchor--></a> [Note: 'na caivāsyā asamyapayujyamānā'iti pā+]na caivāsamyagupayujyamānā rasā
            garbhamabhinirvartayanti, na ca kevalaṃ samyagupayogādeva rasānāṃ
            garbhābhinirvṛttirbhavati, <a name="Note67"><!--anchor--></a> [Note: 'samudāyo+atra'iti pā+]samudāyo+apyatra
            kāraṇamucyate/ </p>
          <p><a name="idp5268016"><!--anchor--></a>yāni tu khalvasya garbhasya rasajāni, yāni cāsya rasataḥ saṃbhavataḥ saṃbhavanti,
            tānyanuvyākhyāsyāmaḥ; tadyathā---śarīrasyābhinirvṛttirabhivṛddhiḥ prāṇānubandhastṛptiḥ
            puṣṭirutsāhaśceti (rasajāni)// </p>
          <p id="CS.4.3.13"><a name="CS.4.3.13"><!--anchor--></a>asti khalu sattvamaupapādukaṃ; <a name="Note68"><!--anchor--></a> [Note: 'jīvaspṛkśarīreṇa'iti
              pā+]yajjīvaṃ spṛkśarīreṇābhisaṃbadhnāti, yasminnapagamanapuraskṛte śīlamasya
            vyāvartate, bhaktirviparyasyate, sarvendriyāṇyupatapyante, balaṃ hīyate, vyādhaya
            āpyāyyante, yasmāddhīnaḥ prāṇāñjahāti, yadindriyāṇāmabhigrāhakaṃ ca 'mana'
            ityabhidhīyate; tattrividhamākhyāyate---śuddhaṃ, rājasaṃ, tāmasamiti/ </p>
          <p><a name="idp5270896"><!--anchor--></a>yenāsya khalu mano bhūyiṣṭhaṃ, tena <a name="Note69"><!--anchor--></a> [Note: 'dvitīyāyāṃ jātau'iti
            pā+]dvitīyāyāmājātau saṃprayogo bhavati; yadā tu tenaiva śuddhena saṃyujyate, tadā
            jāteratikrāntāyā api smarati/ </p>
          <p><a name="idp5272176"><!--anchor--></a>smārtaṃ hi jñānamātmanastasyaiva manaso+anubandhādanuvartate, yasyānuvṛttiṃ puraskṛtya
            puruṣo 'jātismara' ityucyate/ </p>
          <p><a name="idp5272864"><!--anchor--></a>yāni khalvasya garbhasya sattvajāni, yānyasya sattvataḥ saṃbhavataḥ saṃbhavanti,
            tānyanuvyākhyāsyāmaḥ; tadyathā---bhaktiḥ śīlaṃ śaucaṃ dveṣaḥ smṛtirmohastyāgo mātsaryaṃ
            śauryaṃ bhayaṃ krodhastandrotsāhastaikṣṇyaṃ mārdavaṃ
            gāmbhīryamanavasthitatvamityevamādayaścānye, te sattvavikārā yānuttarakālaṃ
            sattvabhedamadhikṛtyopadekṣyāmaḥ/ </p>
          <p><a name="idp5273872"><!--anchor--></a>nānāvidhāni khalu sattvāni, tāni sarvāṇyekapuruṣe bhavanti, na ca bhavantyekakālam,
            ekaṃ tu <a name="Note70"><!--anchor--></a> [Note: 'prāyo+anuvṛttyā'iti pā+]prāyovṛttyā++āha // </p>
          <p id="CS.4.3.14"><a name="CS.4.3.14"><!--anchor--></a>evamayaṃ nānāvidhānāmeṣāṃ garbhakarāṇāṃ bhāvānāṃ
            samudāyādabhinirvartate garbhaḥ; yathā---kūṭāgāraṃ nānādravyasamudāyāt, yathā vā-ratho
            nānārathāṅgasamudāyāt; tasmādetadavocāma---mātṛjaścāyaṃ garbhaḥ; pitṛjaśca, ātmajaśca,
            sātmyajaśca, rasajaśca, asti ca sattvamaupapādukamiti(hovāca bhagavānātreyaḥ)// </p>
          <p id="CS.4.3.15"><a name="CS.4.3.15"><!--anchor--></a>bharadvāja uvāca---yadyayameṣāṃ nānāvidhānāṃ garbhakarāṇāṃ bhāvānāṃ
            samudāyādabhinirvartate garbhaḥ kathamayaṃ sandhīyate, yadi cāpi sandhīyate kasmāt
            samudāyaprabhavaḥ sam garbho manuṣyavigraheṇa jāyate, manuṣyaśca manuṣyaprabhava ucyate;
            tatra cediṣṭametadyasmānmanuṣyo manuṣyaprabhavastasmādeva manuṣyavigraheṇa jāyate,
            yathā-gaurgoprabhavaḥ, yathā-cāśvo+aśvaprabhava iti; evaṃ sati yaduktamagre
            samudayātmaka iti tadayuktam/ </p>
          <p><a name="idp5278016"><!--anchor--></a>yadi ca manuṣyo manuṣyaprabhavaḥ,
            kasmājjaḍāndhakubjamūkavāmanamimminavyaṅgonmattakuṣṭhikilāsibhyo jātāḥ
              <a name="Note71"><!--anchor--></a> [Note: 'pitṛsadṛśāḥ'iti pā+]pitṛsadṛśarūpā na bhavanti/ </p>
          <p><a name="idp5279264"><!--anchor--></a>athātrāpi buddhirevaṃ syāt---svenaivāyamātmā cakṣuṣā rūpāṇi vetti, śrotreṇa śabdān,
            ghrāṇena gandhān, rasanena rasān, sparśanena sparśān, buddhyā boddhavyamityanena hetunā
            na jaḍādibhyo jātāḥ <a name="Note72"><!--anchor--></a> [Note: 'pitṛsadṛśarūpāḥ'iti pā+]pitṛsadṛśā bhavanti/ </p>
          <p><a name="idp5280704"><!--anchor--></a>atrāpi pratijñāhānidoṣaḥ syāt, evamukte hyātmā satsvindriyeṣu jñaḥ syādasatkhajñaḥ;
            yatra caitadubhayaṃ saṃbhavati jñatvamajñatvaṃ ca, <a name="Note73"><!--anchor--></a> [Note: 'sa vikāraprakṛtikaścātmā'iti
              pā+]savikāraścātmā / </p>
          <p><a name="idp5282032"><!--anchor--></a>yadi ca darśanādibhirātmā viṣayān vetti, nirindriyo darśanādivirahādajñaḥ syāt,
            ajñatvādakāraṇam, akāraṇatvācca nātmeti vāgnastumātrametadvacanamanarthaṃ syāditi(hovāca
            bharadvājaḥ)// </p>
          <p id="CS.4.3.16"><a name="CS.4.3.16"><!--anchor--></a>ātreya uvāca---purastādetat pratijñātaṃ---sattvaṃ
              <a name="Note74"><!--anchor--></a> [Note: 'jīvaspṛkśarīreṇa'iti pā+]jīvaṃ spṛkśarīreṇābhisaṃbadhnātīti/ </p>
          <p><a name="idp5284448"><!--anchor--></a>yasmāttu samudāyaprabhavaḥ san sa garbho manuṣyavigraheṇa jāyate, manuṣyo
            manuṣyaprabhava ityucyate, tadvakṣyāmaḥ-bhūtānāṃ caturvidhā
            yonirbhavati---jarāyvaṇḍasvedodbhidaḥ/ </p>
          <p><a name="idp5285312"><!--anchor--></a>tāsāṃ khalu catasṛṇāmapi yonīnāmekaikā yoniraparisaṃkhyeyabhedā bhavati,
            bhūtānāmākṛtiviśeṣāparisaṃkhyeyatvāt/ </p>
          <p><a name="idp5286016"><!--anchor--></a>tatra jarāyujānāmaṇḍajānāṃ ca prāṇināmete garbhakarā bhāvā yāṃ yāṃ yonimāpadyante,
            tasyāṃ tasyāṃ yonau tathātathārūpā bhavanti;
            yathā---kanakarajatatāmratrapusīsakānyāsicyamānāni teṣu teṣu madhūcchiṣṭavigraheṣu, tāni
            yadā manuṣyabimbamāpadyante tadā manuṣyavigraheṇa jāyante, tasmāt samudāyaprabhavaḥ san
            garbho manuṣyavigraheṇa jāyate; manuṣyaśca manuṣyaprabhava ucyate, tadyonitvāt// </p>
          <p id="CS.4.3.17"><a name="CS.4.3.17"><!--anchor--></a>yaccoktaṃ---yadi ca manuṣyo manuṣyaprabhavaḥ, kasmānna jaḍādibhyo
            jātāḥ pitṛsadṛśarūpā bhavantīti; tatrocyate---yasya yasya hyaṅgāvayavasya bīje bījabhāga
            upatapto bhavati, tasya tasyāṅgāvayavasya vikṛtirupajāyate, nopajāyate cānupatāpāt;
            tasmādubhayopapattirapyatra/ </p>
          <p><a name="idp5288544"><!--anchor--></a>sarvasya cātmajānīndriyāṇi, teṣāṃ bhāvābhāvaheturdaivaṃ; tasmānnaikāntato jaḍādibhyo
            jātāḥ pitṛsadṛśarūpā bhavanti// </p>
          <p id="CS.4.3.18"><a name="CS.4.3.18"><!--anchor--></a>na cātmā satsvindriyeṣu jñaḥ, asatsu vā bhavatyajñaḥ; na hyasattvaḥ
            kadācidātmā, sattvaviśeṣāccopalabhyate jñānaviśeṣa iti// </p>
          <p id="CS.4.3.19"><a name="CS.4.3.19"><!--anchor--></a>bhavanti cātra--- na karturindriyābhāvāt kāryajñānaṃ pravartate/ </p>
          <p><a name="idp5291440"><!--anchor--></a>yā kriyā vartate <a name="Note75"><!--anchor--></a> [Note: 'yaiḥ kriyā vartate yā tu'iti pā+]bhāvaiḥ sā vinā tairna
            vartate // </p>
          <p id="CS.4.3.20"><a name="CS.4.3.20"><!--anchor--></a>jānannapi mṛdo+abhāvāt kumbhakṛnna pravartate/ </p>
          <p><a name="idp5293344"><!--anchor--></a>śrūyatāṃ <a name="Note76"><!--anchor--></a> [Note: yogīndranāthasenastu 'vedaṃ'iti paṭhati, vyākhyānayati ca 'vedaṃ
              vedamivātathajñānaṃ śrūyatām'iti]cedamadhyātmamātmajñānabalaṃ mahat // </p>
          <p id="CS.4.3.21"><a name="CS.4.3.21"><!--anchor--></a>indriyāṇi ca <a name="Note77"><!--anchor--></a> [Note: 'saṃyamya'iti pā+]saṃkṣipya manaḥ saṃkṣipya
            cañcalam / </p>
          <p><a name="idp5296032"><!--anchor--></a>praviśyādhyātmamātmajñaḥ sve jñāne paryavasthitaḥ// </p>
          <p id="CS.4.3.22"><a name="CS.4.3.22"><!--anchor--></a>sarvatrāvahitajñānaḥ sarvabhāvān parīkṣate/ </p>
          <p><a name="idp5297504"><!--anchor--></a>gṛhṇīṣva ce(ve)damaparaṃ bharadvāja vinirṇayam// </p>
          <p id="CS.4.3.23"><a name="CS.4.3.23"><!--anchor--></a>nivṛttendriyavākceṣṭaḥ suptaḥ <a name="Note78"><!--anchor--></a> [Note: 'svapnagatān'iti
            pā+]svapnagato yadā / </p>
          <p><a name="idp5299456"><!--anchor--></a>viṣayān sukhaduḥkhe ca vetti nājño+apyataḥ smṛtaḥ// </p>
          <p id="CS.4.3.24"><a name="CS.4.3.24"><!--anchor--></a>nātmajñānādṛte caikaṃ jñānaṃ kiñcit pravartate/ </p>
          <p><a name="idp5300992"><!--anchor--></a>na hyeko vartate bhāvo vartate nāpyahetukaḥ// </p>
          <p id="CS.4.3.25"><a name="CS.4.3.25"><!--anchor--></a>tasmājjñaḥ prakṛtiścātmā draṣṭā kāraṇameva ca / </p>
          <p><a name="idp5302448"><!--anchor--></a>sarvametadbharadvāja nirṇītaṃ jahi saṃśayam// </p>
          <p id="CS.4.3.26"><a name="CS.4.3.26"><!--anchor--></a>tatra ślokau---</p>
          <div class="lg">
            <div class="l">heturgarbhasya nirvṛttau vṛddhau janmani caiva yaḥ/ </div>
            <div class="l">punarvasumatiryā ca bharadvājamatiśca yā// </div>
            <div class="l">pratijñāpratiṣedhaśca viśadaścātmanirṇayaḥ/ </div>
            <div class="l">garbhāvakrāntimuddiśya khuḍḍīkāṃ tatprakāśitam// </div>
          </div>
          <p><a name="idp5306688"><!--anchor--></a> ityagniveśakṛte tantre carakapratisaṃskṛte śārīrasthāne khuḍḍīkāgarbhāvakrāntiśārīraṃ
            nāma tṛtīyo+adhyāyaḥ//3// </p>
        </div>


        <div class="teidiv1" id="div2_body.1_div1.4_div2.4"><h3><a name="body.1_div1.4_div2.4"></a>4.4.  caturtho+adhyāyaḥ/</h3>
          
          <p id="CS.4.4.1"><a name="CS.4.4.1"><!--anchor--></a>athāto mahatīṃ garbhāvakrāntiṃ śārīraṃ vyākhyāsyāmaḥ// </p>
          <p id="CS.4.4.2"><a name="CS.4.4.2"><!--anchor--></a>iti ha smāha bhagavānātreyaḥ// </p>
          <p id="CS.4.4.3"><a name="CS.4.4.3"><!--anchor--></a>yataśca garbhaḥ saṃbhavati, yasmiṃśca garbhasaṃjñā, yadvikāraśca
            garbhaḥ, yayā cānupūrvyā+abhinirvartate kukṣau, yaścāsya vṛddhihetuḥ, yataścāsyājanma
            bhavati, yataśca jāyamānaḥ kukṣau vināśaṃ prāpnoti, yataśca kārtsnyenāvinaśyan
            vikṛtimāpadyate, tadanuvyākhyāsyāmaḥ// </p>
          <p id="CS.4.4.4"><a name="CS.4.4.4"><!--anchor--></a>mātṛtaḥ pitṛta ātmataḥ sātmyato rasataḥ sattvata ityetebhyo
            bhāvebhyaḥ samuditebhyo garbhaḥ saṃbhavati/ </p>
          <p><a name="idp5312720"><!--anchor--></a>tasya ye ye+avayavā yato yataḥ saṃbhavataḥ saṃbhavanti tān vibhajya mātṛjādīnavayavān
            pṛthak pṛthaguktamagre// </p>
          <p id="CS.4.4.5"><a name="CS.4.4.5"><!--anchor--></a>śukraśoṇitajīvasaṃyoge tu khalu kukṣigate garbhasaṃjñā bhavati// </p>
          <p id="CS.4.4.6"><a name="CS.4.4.6"><!--anchor--></a>garbhastu
            khalvantarikṣavāyvagnitoyabhūmivikāraścotanādhiṣṭhānabhūtaḥ/ </p>
          <p><a name="idp5315392"><!--anchor--></a>evamanayā yuktyā pañcamahābhūtavikārasamudāyātmako garbhaścetanādhiṣṭhānabhūtaḥ, sa
            hyasya ṣaṣṭho dhāturuktaḥ// </p>
          <p id="CS.4.4.7"><a name="CS.4.4.7"><!--anchor--></a>yayā cānupūrvyā+abhinirvartate kukṣau tāṃ vyākhyāsyāmaḥ---gate purāṇe
            rajasi nave cānasthite śuddhasnātāṃ
            striyamavyāpannayoniśoṇitagarbhāśayāmṛtumatīmācakṣmahe/ </p>
          <p><a name="idp5317360"><!--anchor--></a>tayā saha tathābhūtayā yadā pumānavyāpannabījo miśrībhāvaṃ gacchati, tadā tasya
            harṣodīritaḥ paraḥ śarīradhātvātmā śukrabhūto+aṅgādaṅgāt saṃbhavati/ </p>
          <p><a name="idp5318160"><!--anchor--></a>sa tathā harṣabhūtenātmanodīritaśca-<a name="Note79"><!--anchor--></a> [Note: 'adhiṣṭhitabījadhātuḥ'iti
            pā+]adhiṣṭhitaśca bījarūpo dhātuḥ puruṣaśarīrādabhiviṣpattyocitena pathā
            garbhāśayamanupraviśyārtavenābhisaṃsargameti// </p>
          <p id="CS.4.4.8"><a name="CS.4.4.8"><!--anchor--></a>tatra pūrvaṃ cetanādhātuḥ <a name="Note80"><!--anchor--></a> [Note: 'sattvopakaraṇaḥ'iti
            pā+]sattvakaraṇo guṇagrahaṇāya pravartate; sa hi hetuḥ kāranaṃ nimittamakṣaraṃ
            kartā mantā <a name="Note81"><!--anchor--></a> [Note: 'bodhayitā'iti pā+]veditā boddhā draṣṭā dhātā brahmā viśvakarmā
            viśvarūpaḥ puruṣaḥ prabhavo+avyayo nityo guṇī grahaṇaṃ pradhānamavyaktaṃ jīvo jñaḥ
            pudgalaścetanāvān vibhurbhūtātmā cendriyātmā cāntarātmā ceti/ </p>
          <p><a name="idp5322064"><!--anchor--></a>sa guṇopādānakāle+antarikṣaṃ pūrvamanyebhyo guṇebhya upādatte, yathā-pralayātyaye
            sisṛkṣurbhūtānyakṣarabhūta ātmā sattvopādānaḥ pūrvataramākāśaṃ sṛjati, tataḥ krameṇa
            vyaktataraguṇān dhātūn vāyvādikāṃścaturaḥ; tathā dehagrahaṇe+api pravartamānaḥ
            pūrvataramākāśamevopādatte, tataḥ krameṇa vyaktataraguṇān dhātūn vāyvādikāṃścaturaḥ/ </p>
          <p><a name="idp5323072"><!--anchor--></a>sarvamapi tu khalvetadguṇopādānamaṇunā kālena bhavati// </p>
          <p id="CS.4.4.9"><a name="CS.4.4.9"><!--anchor--></a>sa sarvaguṇavān garbhatvamāpannaḥ prathame māsi saṃmūrcchitaḥ
              <a name="Note82"><!--anchor--></a> [Note: 'sarvadhātukalanīkṛtaḥ'iti, 'sarvadhātukalalīkṛtaḥ'iti ca
            pā+]sarvadhātukaluṣīkṛtaḥ kheṭabhūto bhavatyavyaktavigrahaḥ
            sadasadbhūtāṅgāvayavaḥ// </p>
          <p id="CS.4.4.10"><a name="CS.4.4.10"><!--anchor--></a>dvitīye māsi ghanaḥ saṃpadyate <a name="Note83"><!--anchor--></a> [Note: 'piṇḍaḥ'iti hastalikhitapustake
              na paṭhyate]piṇḍaḥ peśyarbudaṃ vā/ </p>
          <p><a name="idp5327040"><!--anchor--></a>tatra ghanaḥ puruṣaḥ, peśī strī, arbudaṃ napuṃsakam// </p>
          <p id="CS.4.4.11"><a name="CS.4.4.11"><!--anchor--></a>tṛtīye māsi sarvendriyāṇi sarvāṅgāvayavāśca
            yaugapadyenābhinirvartante// </p>
          <p id="CS.4.4.12"><a name="CS.4.4.12"><!--anchor--></a>tatrāsya kecidaṅgāvayavā mātṛjādīnavayavān vibhajya pūrvamuktā
            yathāvat / </p>
          <p><a name="idp5329680"><!--anchor--></a>mahābhūtavikārapravibhāgena <a name="Note84"><!--anchor--></a> [Note: 'tvidānīmaparāṃścaivāṅgāvayavān
              paryāyāntareṇānuvyākhyāsyāmaḥ'iti pā+]tvidānīmasya tāṃścaivāṅgāvayavān kāṃścit
            paryāyāntareṇāparāṃścānuvyākhyāsyāmaḥ/ </p>
          <p><a name="idp5331008"><!--anchor--></a>mātṛjādayo+apyasya māhābhūtavikārā eva/ </p>
          <p><a name="idp5331504"><!--anchor--></a>tatrāsyākāśātmakaṃ śabdaḥ śrotraṃ lāghavaṃ saukṣmyaṃ vivekaśca, vāyvātmakaṃ sparśaḥ
            sparśanaṃ raukṣyaṃ preraṇaṃ dhātuvyūhanaṃ ceṣṭāśca śārīryaḥ, agnyātmakaṃ rūpaṃ darśanaṃ
            prakāśaḥ paktirauṣṇyaṃ ca , abātmakaṃ raso rasanaṃ śaityaṃ mārdavaṃ snehaḥ kledaśca,
            pṛthivyātmakaṃ gandho ghrāṇaṃ gauravaṃ sthairyaṃ mūrtiśceti// </p>
          <p id="CS.4.4.13"><a name="CS.4.4.13"><!--anchor--></a>evamayaṃ lokasaṃmitaḥ puruṣaḥ/ </p>
          <p><a name="idp5333472"><!--anchor--></a>yāvanto hi loke mūrtimanto bhāvaviśeṣāstāvantaḥ puruṣe, yāvantaḥ puruṣe tāvanto loke
            iti; budhāstvevaṃ draṣṭumicchanti// </p>
          <p id="CS.4.4.14"><a name="CS.4.4.14"><!--anchor--></a>evamasyevdriyāṇyaṅgāvayavāśca yaugapadyenābhinirvartante+anyatra
            tebhyo bhāvebhyo ye+asya jātasyottarakālaṃ jāyante; tadyathā---dantā vyañjanāni
              <a name="Note85"><!--anchor--></a> [Note: 'śukrarajovyaktībhāvaḥ'iti pā+]vyaktībhāvastathāyuktāni cāparāṇi/ </p>
          <p><a name="idp5335984"><!--anchor--></a>eṣā prakṛtiḥ, vikṛtiḥ punarato+avyathā/ santi khalvasmin garbhe kecinnityā bhāvāḥ,
            santi cānityāḥ kecit/ </p>
          <p><a name="idp5336656"><!--anchor--></a>tasya ya evāṅgāvayavāḥ santiṣṭhante, ta eva strīliṅgaṃ puruṣaliṅgaṃ napuṃsakaliṅgaṃ vā
            bibhrati/ </p>
          <p><a name="idp5337328"><!--anchor--></a>tatra strīpuruṣayorye vaiśeṣikā bhāvāḥ pradhānasaṃśrayā guṇasaṃśrayāśca, teṣāṃ yato
            bhūyastvaṃ tato+anyatarabhāvaḥ/ </p>
          <p><a name="idp5338048"><!--anchor--></a>tadyathā---klaibyaṃ bhīrutvamavaiśāradyaṃ moho+anavasthānamadhogurutvamasahanaṃ
            śaithilyaṃ mārdavaṃ garbhāśayabījabhāgastathāyuktāni cāparāṇi strīkarāṇi, ato viparītāni
            puruṣakarāṇi, <a name="Note86"><!--anchor--></a> [Note: 'ubhayabhāgabhāvāni'iti 'ubhayabhāvā'iti ca
            pā+]ubhayabhāgāvayavā napuṃsakakarāṇi bhavanti// </p>
          <p id="CS.4.4.15"><a name="CS.4.4.15"><!--anchor--></a>tasya yatkālamevendriyāṇi saṃtiṣṭhante, tatkālameva cetasi vedanā
            nirbandhaṃ prāpnoti;tasmāttadā prabhṛti garbhaḥ spandate, prārthayate ca
            janmāntarānubhūtaṃ yat kiṃcit, taddvaihṛdayyamācakṣate vṛddhāḥ/ </p>
          <p><a name="idp5340960"><!--anchor--></a>mātṛjaṃ cāsya hṛdayaṃ mātṛhṛdayenābhisaṃbaddhaṃ bhavati <a name="Note87"><!--anchor--></a> [Note: 'rasahāriṇībhiḥ'iti
              pā+]rasavāhinībhiḥ saṃvāhinībhiḥ; tasmāttayostābhirbhaktiḥ <a name="Note88"><!--anchor--></a> [Note: 'saṃpadyate'iti
              pā+]saṃspandate / </p>
          <p><a name="idp5342704"><!--anchor--></a>taccaiva kāraṇamavekṣamāṇā <a name="Note89"><!--anchor--></a> [Note: 'dvaihṛdayyāvimānitaṃ'iti pā+]na dvaihṛdayyasya
            vimānitaṃ garbhamicchanti kartum/ </p>
          <p><a name="idp5343824"><!--anchor--></a>vimānane hyasya dṛśyate vināśo vikṛtirvā/ </p>
          <p><a name="idp5344320"><!--anchor--></a>samānayogakṣemā hi tadā bhavati garbheṇa keṣucidartheṣu mātā/ </p>
          <p><a name="idp5344864"><!--anchor--></a>tasmāt priyahitābhyāṃ garbhiṇīṃ viśeṣeṇopacaranti kuśalāḥ// </p>
          <p id="CS.4.4.16"><a name="CS.4.4.16"><!--anchor--></a>tasyā garbhāpatterdvaihṛdayyasya ca nijñānārthaṃ liṅgāni
            samāsenopadekṣyāmaḥ/ </p>
          <p><a name="idp5346528"><!--anchor--></a><a name="Note90"><!--anchor--></a> [Note: 'upacārasaṃbodhanaṃ'iti pā+]upacārasādhanaṃ hyasya jñāne, jñānaṃ ca
            liṅgataḥ, tasmādiṣṭo liṅgopadeśaḥ / </p>
          <p><a name="idp5347488"><!--anchor--></a>tadyathā---ārtavādarśanamāsyasaṃsravaṇamanannābhilāṣaśchardirarocako+amlakāmatā ca
            viśeṣeṇa śraddhāpraṇayanamuccāvaceṣu bhāveṣu gurugātratvaṃ cakṣuṣorglāniḥ stanayoḥ
            stanyamoṣṭhayoḥ stanamaṇḍalayośca kārṣṇyamatyarthaṃ śvayathuḥ pādayorīṣallomarājyudgamo
            yonyāścāṭālatvamiti garbhe paryāgate rūpāṇi bhavati// </p>
          <p id="CS.4.4.17"><a name="CS.4.4.17"><!--anchor--></a>sā yadyadicchettattadasyai dadyādanyatra garbhopaghātakarebhyo
            bhāvebhyaḥ// </p>
          <p id="CS.4.4.18"><a name="CS.4.4.18"><!--anchor--></a>garbhopaghātakarāstvime bhāvā bhavantiḥ;
            tadyathā---sarvamatigurūṣṇatīkṣṇaṃ dāruṇāśca ceṣṭāḥ; imāṃścānyānupadiśanti
            vṛddhāḥ---devatārakṣo+anucaraparirakṣaṇārthaṃ na raktāni vāsāṃsi bibhṛyānna madakarāṇi
            madyānyabhyavaharenna yānamadhirohenna māṃsamaśnīyāt sarvendriyapratikūlāṃśca bhāvān
            dūrataḥ parivarjayet, yaccānyadapi kiñcit striyo vidyuḥ// </p>
          <p id="CS.4.4.19"><a name="CS.4.4.19"><!--anchor--></a>tīvrāyāṃ tu khalu prārthanāyāṃ kāmamahitamapyasyai hitenopahitaṃ
            dadyāt prārthanāvinayanārtham/ </p>
          <p><a name="idp5352096"><!--anchor--></a>prārthanāsaṃdhāraṇāddhi vāyuḥ prakupito+antaḥśarīramanucaran garbhasyāpadyamānasya
            vināśaṃ vairūpyaṃ vā kuryāt// </p>
          <p id="CS.4.4.20"><a name="CS.4.4.20"><!--anchor--></a>caturthe māsi sthiratvamāpadyate garbhaḥ, tasmāttadā garbhiṇī
            gurugātratvamadhikamāpadyate viśeṣeṇa// </p>
          <p id="CS.4.4.21"><a name="CS.4.4.21"><!--anchor--></a>pañcame māsi garbhasya māṃsaśoṇitopacayo bhavatyadhikamanyebhyo
            māsebhyaḥ, tasmāttadā garbhiṇī kārśyamāpadyate viśeṣeṇa// </p>
          <p id="CS.4.4.22"><a name="CS.4.4.22"><!--anchor--></a>ṣaṣṭhe māsi garbhasya balavarṇopacayo bhavatyadhikamanyebhyo
            māsebhyaḥ, tasmāttadā garbhiṇī balavarṇahānimāpadyate viśeṣeṇa// </p>
          <p id="CS.4.4.23"><a name="CS.4.4.23"><!--anchor--></a>saptame māsi garbhaḥ sarvairbhāvairāpyāyyate, tasmāttadā garbhiṇī
            sarvākāraiḥ klāntatamā bhavati// </p>
          <p id="CS.4.4.24"><a name="CS.4.4.24"><!--anchor--></a>aṣṭame māsi garbhaśca mātṛto garbhataśca mātā
              <a name="Note91"><!--anchor--></a> [Note: 'rasavāhinībhiḥ'iti pā+]rasahāriṇībhiḥ saṃvāhinībhirmuhurmuhurojaḥ
            parasparata ādadāte <a name="Note92"><!--anchor--></a> [Note: 'garbhasya saṃpūrṇatvāt'iti pā+]garbhasyāsaṃpūrṇatvāt /
            tasmāttadā garbhiṇī muhurmuhurmudā yuktā bhavati muhurmuhuśca mlānā, tathā garbhaḥ;
            tasmāttadā garbhasya janma vyāpattimadbhavatyojaso+anavasthitatvāt/ taṃ
            caivārthamabhisamīkṣyāṣṭamaṃ māsamagaṇyamityācakṣate kuśalāḥ// </p>
          <p id="CS.4.4.25"><a name="CS.4.4.25"><!--anchor--></a>tasminnekadivasātikrānte+api navamaṃ māsamupādāya
            prasavakālamityāhurādaśamānmāsāt/ </p>
          <p><a name="idp5361120"><!--anchor--></a>etāvān prasavakālaḥ, <a name="Note93"><!--anchor--></a> [Note: 'ata ūrdhvamavasthānaṃ'iti pā+]vaikārikamataḥ paraṃ
            kukṣāvavasthānaṃ garbhasya// </p>
          <p id="CS.4.4.26"><a name="CS.4.4.26"><!--anchor--></a>evamanayā++ānupūrvyā+abhinirvartate kukṣau// </p>
          <p id="CS.4.4.27"><a name="CS.4.4.27"><!--anchor--></a>mātrādīnāṃ khalu garbhakarāṇāṃ bhāvānāṃ saṃpadastathā vṛttasya
            sauṣṭhavānmātṛtaścaivopasnehopasvedābhyāṃ kālapariṇāmāt svabhāvasaṃsiddheśca kukṣau
            vṛddhiṃ prāpnoti// </p>
          <p id="CS.4.4.28"><a name="CS.4.4.28"><!--anchor--></a>mātrādīnāmeva tu khalu garbhakarāṇāṃ bhāvānāṃ
            vyāpattinimittamasyājanma bhavati// </p>
          <p id="CS.4.4.29"><a name="CS.4.4.29"><!--anchor--></a>ye hyasya kukṣau vṛddhihetusamākhyātā bhāvāsteṣāṃ viparyayādudare
            vināśamāpadyate, athavā+apyavcirajātaḥ syāt// </p>
          <p id="CS.4.4.30"><a name="CS.4.4.30"><!--anchor--></a>yatastu kārtsnyenāvinaśyan vikṛtimāpadyate,
            tadnuvyākhyāsyāmaḥ---yadā striyā doṣaprakopaṇoktānyāsevamānāyā doṣāḥ prakupitāḥ
            śarīramupasarpantaḥ <a name="Note94"><!--anchor--></a> [Note: 'śoṇitagarbhāśayopaghātāyopapadyante'iti
            pā+]śoṇitagarbhāśayāvupapadyate, na ca kārtsnyena śoṇitagarbhāśayau dūṣayanti,
              <a name="Note95"><!--anchor--></a> [Note: 'tadā yaṃ 'iti pā+]tadeyaṃ garbhaṃ labhate strī; tadā tasya garbhasya
            mātṛjānāmavayavānāmanyatamo+avayavo vikṛtimāpadyata eko+athavā+aneke, yasya yasya
            hyavayavasya bīje bījabhāge vā doṣāḥ prakopamāpadyante, taṃ tamavayavaṃ vikṛtirāviśati/ </p>
          <p><a name="idp5369664"><!--anchor--></a>yadā hyasyāḥ śoṇite garbhāśayabījabhāgaḥ pradoṣamāpadyate, tadā vandhyāṃ janayati; yadā
            punarasyāḥ śoṇite garbhāśayabījabhāgāvayavaḥ pradoṣamāpadyate, tadā pūtiprajāṃ janayati;
            yadā tvasyāḥ śoṇite garbhāśayabījabhāgāvayavaḥ strīkarāṇāṃ ca śarīrabījabhāgānāmekadeśaḥ
            pradoṣamāpadyate, tadā stryākṛtibhūyiṣṭhāmastriyaṃ <a name="Note96"><!--anchor--></a> [Note: 'rāntāṃ'iti pā+]vārtāṃ
            nāma janayati, tāṃ strīvyāpadamācakṣate// </p>
          <p id="CS.4.4.31"><a name="CS.4.4.31"><!--anchor--></a><a name="Note97"><!--anchor--></a> [Note: 'evameva puruṣasya bījadoṣe pitṛjāvayavavikṛtiṃ vidyāt/ yadā
              hyasya bīje bījabhāgāvayavaḥ'iti pā+]evameva puruṣasya yadā bīje bījabhāgaḥ
            pradoṣamāpadyate, tadā vandhyaṃ janayati; yadā punarasya bīje bījabhāgāvayavaḥ
            pradoṣamāpadyate, tadā pūtiprajaṃ janayati; yadā tvasya bīje bījabhāgāvayavaḥ
            puruṣakarāṇāṃ ca śarīrabījabhāgānāmekadeśaḥ pradoṣamāpadyate, tadā
            puruṣākṛtibhūyiṣṭhamapuruṣaṃ <a name="Note98"><!--anchor--></a> [Note: 'tṛṇapūlikaṃ'iti pā+]tṛṇaputrikaṃ nāma
            janayati; tāṃ puruṣavyāpadamācakṣate// </p>
          <p id="CS.4.4.32"><a name="CS.4.4.32"><!--anchor--></a>etena mātṛjānāṃ pitṛjānāṃ cāvayavānāṃ vikṛtivyākhyānena sātmyajānāṃ
            rasajānāṃ sattvajānāṃ cāvayavānāṃ vikṛtirvyākhyātā bhavati// </p>
          <p id="CS.4.4.33"><a name="CS.4.4.33"><!--anchor--></a>nirvikāraḥ parastvātmā sarvabhūtānāṃ virniśeṣaḥ; sattvaśarīrayostu
            viśeṣādviśeṣopalabdhiḥ// </p>
          <p id="CS.4.4.34"><a name="CS.4.4.34"><!--anchor--></a>tatra trayaḥ śarīradoṣā vātapittaśleṣmāṇaḥ, te śarīraṃ dūṣayanti;
            dvau punaḥ sattvadoṣau rajastamaśca, tau sattvaṃ dūṣayataḥ/ </p>
          <p><a name="idp5377488"><!--anchor--></a>tābhyāṃ ca sattvaśarīrābhyāṃ duṣṭābhyāṃ vikṛtirupajāyate, nopajāyate cāpraduṣṭābhyām// </p>
          <p id="CS.4.4.35"><a name="CS.4.4.35"><!--anchor--></a>tatra śarīraṃ yoniviśeṣāccaturvidhamuktamagre// </p>
          <p id="CS.4.4.36"><a name="CS.4.4.36"><!--anchor--></a>trividhaṃ khalu sattvaṃ-śuddhaṃ, rājasaṃ, tāmasamiti/ </p>
          <p><a name="idp5380128"><!--anchor--></a>tatra śuddhamadoṣamākhyātaṃ klyāṇāṃśatvāt, rājasaṃ sadoṣamākhyātaṃ roṣāṃśatvāt,
            tāmasamapi sadoṣamākhyātaṃ mohāṃśatvāt/ </p>
          <p><a name="idp5380880"><!--anchor--></a>teṣāṃ tu trayāṇāmapi sattvānāmekaikasya bhedāgramaparisaṅkhyeyaṃ
            taratamayogāccharīrayoniviśeṣebhyaścānyonyānuvidhānatvācca/ </p>
          <p><a name="idp5381600"><!--anchor--></a>śarīraṃ hyapi sattvamanuvidhīyate, sattvaṃ ca śarīram/ </p>
          <p><a name="idp5382064"><!--anchor--></a>tasmāt katicitsattvabhedānanūkābhinirdeśena nidarśanārthamanuvyākhyāsyāmaḥ// </p>
          
          <p id="CS.4.4.37-1"><a name="CS.4.4.37-1"><!--anchor--></a>tadyathā---śuciṃ satyābhisandhaṃ jitātmānaṃ saṃvibhāginaṃ
            jñānavijñānavacanaprativacanasaṃpannaṃ smṛtimantaṃ
            kāmakrodhalobhamānamoherṣyāharṣāmarṣāpetaṃ samaṃ sarvabhūteṣu brāhmaṃ vidyāt// </p>
          <p id="CS.4.4.37-2"><a name="CS.4.4.37-2"><!--anchor--></a>
            ijyādhyayanavratahomabrahmacaryaparamatithivratamupaśāntamadamānarāgadveṣamohalobharoṣaṃ
            pratibhāvacanavijṣānopadhāraṇaśaktisaṃpannamārṣaṃ vidyāt// </p>
          <p id="CS.4.4.37-3"><a name="CS.4.4.37-3"><!--anchor--></a>aiśvaryavantamādeyavākyaṃ yajvānaṃ śūramojasvinaṃ
            tejasopetamakliṣṭakarmāṇaṃ dīrghadarśinaṃ dharmārthakāmābhiratamaindraṃ vidyāt// </p>
          <p id="CS.4.4.37-4"><a name="CS.4.4.37-4"><!--anchor--></a>lekhāsthavṛttaṃ prāptakāriṇamasaṃprahāryamutthānavantaṃ
              smṛtimantam-<a name="Note99"><!--anchor--></a> [Note: 'aiśvaryālambinaṃ'iti pā+]aiśvaryalambhinaṃ
            vyapagatarāgerṣyādveṣamohaṃ yāmyaṃ vidyāt// </p>
          <p id="CS.4.4.37-5"><a name="CS.4.4.37-5"><!--anchor--></a>śūraṃ dhīraṃ śucimaśucidveṣiṇaṃ
            yajvānamambhovihāraratimakliṣṭakarmāṇaṃ sthānakopaprasādaṃ vāruṇaṃ vidyāt// </p>
          <p id="CS.4.4.37-6"><a name="CS.4.4.37-6"><!--anchor--></a>sthānamānopabhogaparivārasaṃpannaṃ dharmārthakāmanityaṃ śuciṃ
            sukhavihāraṃ vyaktakopaprasādaṃ kauberaṃ vidyāt// </p>
          <p id="CS.4.4.37-7"><a name="CS.4.4.37-7"><!--anchor--></a> priyanṛtyagītavāditrollāpakaślokākhyāyiketihāsapurāṇeṣu kuśalaṃ
            gandhamālyānulepanavasanastrīvihārakāmanityamanasūyakaṃ gāndharvaṃ vidyāt// </p>
          
          <p id="CS.4.4.37"><a name="CS.4.4.37"><!--anchor--></a>ityenaṃ śuddhasya sattvasya saptavidhaṃ bhedāṃśaṃ vidyāt
            kalyāṇāṃśatvāt; tatsaṃyogāttu brāhmamatyantaśuddhaṃ vyavasyet// </p>
          
          <p id="CS.4.4.38-1"><a name="CS.4.4.38-1"><!--anchor--></a>śūraṃ caṇḍamasūyakamaiśvaryavantam-<a name="Note100"><!--anchor--></a> [Note: 'audarikaṃ'iti
            pā+]aupadhikaṃ raudramananukrośamātmapūjakamāsuraṃ vidyāt// </p>
          <p id="CS.4.4.38-2"><a name="CS.4.4.38-2"><!--anchor--></a>amarṣiṇamanubandhakopaṃ chidraprahāriṇaṃ
            krūramāhārātimātrarucimāmiṣapriyatamaṃ svapnāyāsabahulamīrṣyuṃ rākṣasaṃ vidyāt// </p>
          <p id="CS.4.4.38-3"><a name="CS.4.4.38-3"><!--anchor--></a>mahāśanaṃ straiṇaṃ strīrahaskāmamaśuciṃ śucidveṣiṇaṃ bhīruṃ
            bhīṣayitāraṃ vikṛtavihārāhāraśīlaṃ paiśācaṃ vidyāt// </p>
          <p id="CS.4.4.38-4"><a name="CS.4.4.38-4"><!--anchor--></a>kruddhaśūramakruddhabhīruṃ tīkṣṇamāyāsabahulaṃ
              <a name="Note101"><!--anchor--></a> [Note: 'niralaṅkariṣṇuṃ'iti pā+]saṃtrastagocaramāhāravihāraparaṃ sārpaṃ vidyāt// </p>
          <p id="CS.4.4.38-5"><a name="CS.4.4.38-5"><!--anchor--></a>
            āhārakāmamatiduḥkhaśīlācāropacāramasūyakamasaṃvibhāginamatilolupamakarmaśīlaṃ praitaṃ
            vidyāt// </p>
          <p id="CS.4.4.38-6"><a name="CS.4.4.38-6"><!--anchor--></a>
            anuṣaktakāmamajasramāhāravihāraparamanavasthitamamarṣaṇamasaṃcayaṃ śākunaṃ vidyāt// </p>
          
          <p id="CS.4.4.38"><a name="CS.4.4.38"><!--anchor--></a>ityevaṃ khalu rājasasya sattvasya ṣaḍvidhaṃ bhedāṃśaṃ vidyāt,
            roṣāṃśatvāt// </p>
          
          <p id="CS.4.4.39-1"><a name="CS.4.4.39-1"><!--anchor--></a>&amp;nirākariṣṇumamedhasaṃ jugupsitācārāhāraṃ maithunaparaṃ
            svapnaśīlaṃ pāśavaṃ vidyāt// </p>
          <p id="CS.4.4.39-2"><a name="CS.4.4.39-2"><!--anchor--></a> bhīrumabudhamāhāralubdhamanavasthitamanuṣaktakāmakrodhaṃ
            saraṇaśīlaṃ toyakāmaṃ mātsyaṃ vidyāt// </p>
          <p id="CS.4.4.39-3"><a name="CS.4.4.39-3"><!--anchor--></a>alasaṃ kevalamabhiniviṣṭamāhāre sarvabuddhyaṅgahīnaṃ vānaspatyaṃ
            vid yāt// </p>
          
          <p id="CS.4.4.39"><a name="CS.4.4.39"><!--anchor--></a>ityevaṃ tāmasasya sattvasṛya trividhaṃ bhedāṃśaṃ vidyānmohāṃśatvāt// </p>
          <p id="CS.4.4.40"><a name="CS.4.4.40"><!--anchor--></a>ityaparisaṃkhyeyabhedānāṃ trayāṇāmapi sattvānāṃ bhedaikadeśo
            vyākhyātaḥ; śuddhasya sattvasya saptavidho
            brahmarṣiśakrayamavaruṇakuberagandharvasattvānukāreṇa, rājasasya ṣaḍvidho
            daityapiśācarākṣasasarpapretaśakunisattvānukāreṇa, tāmasasya trividhaḥ
            paśumatsyavanaspatisattvānukāreṇa, kathaṃ ca yathāsattvamupacāraḥ syāditi// </p>
          <p id="CS.4.4.41"><a name="CS.4.4.41"><!--anchor--></a>kevalaścāyamuddeśo yathoddeśamabhinirdiṣṭo bhavati
              <a name="Note102"><!--anchor--></a> [Note: 'garbhāvakrāntisaṃprayuktasyārthasya vijñāne'iti
            pā+]garbhāvakrāntisaṃprayuktaḥ ; tasya cārthasya vijñāne sāmarthyaṃ garbhakarāṇāṃ
            ca bhāvānāmanusamādhiḥ, vighātaśca vighātakarāṇāṃ bhāvānāmiti//</p>
          <p id="CS.4.4.42"><a name="CS.4.4.42"><!--anchor--></a> tatra ślokāḥ---</p>
          <div class="lg">
            <div class="l">nimittamātmā prakṛtirvṛddhiḥ kukṣau krameṇa ca/ </div>
            <div class="l">vṛddhihetuśca garbhasya pañcārthāḥ śubhasaṃjñitāḥ// </div>
            <div class="l">ajanmani ca yo heturvināśe vikṛtāvapi/ </div>
            <div class="l">imāṃstrīnaśubhān bhāvānāhurgarbhavighātakān// </div>
            <div class="l">śubhāśubhasamākhyātānaṣṭau bhāvānimān bhiṣak/ </div>
            <div class="l">sarvathā veda yaḥ sarvān sa rājñaḥ kartumarhati// </div>
            <div class="l">avāptyupāyān garbhasya sa evaṃ jñātumarhati/ </div>
            <div class="l">ye ca garbhavighātoktā bhāvāstāṃścāpyudāradhīḥ// </div>
          </div>
          <p><a name="idp5418160"><!--anchor--></a> ityagniveśakṛte tantre carakapratisaṃskṛte śārīrasthāne mahatīgarbhāvakrān tiśārīraṃ
            nāma caturthe+adhyāyaḥ//4// </p>
        </div>


        <div class="teidiv1" id="div2_body.1_div1.4_div2.5"><h3><a name="body.1_div1.4_div2.5"></a>4.5.  pañcamo+adhyāyaḥ/</h3>
          
          <p id="CS.4.5.1"><a name="CS.4.5.1"><!--anchor--></a>athātaḥ puruṣavicayaṃ śārīraṃ vyākhyāsyāmaḥ// </p>
          <p id="CS.4.5.2"><a name="CS.4.5.2"><!--anchor--></a>iti ha smāha bhagavānātreyaḥ// </p>
          <p id="CS.4.5.3"><a name="CS.4.5.3"><!--anchor--></a>'puruṣo+ayaṃ lokasaṃnitaḥ'ityuvāca bhagavān punarvasurātreyaḥ/ </p>
          <p><a name="idp5422656"><!--anchor--></a>yāvanto hi loke (<a name="Note103"><!--anchor--></a> [Note: 'mūrtimantaḥ'iti gaṅgādharasaṃmataḥ pāṭhaḥ]bhūrtimanto )
            bhāvaviśeṣāstāvantaḥ puruṣe, yāvantaḥ puruṣe tāvanto loke; ityevaṃvādinaṃ
            bhagavantamātreyamagniveśa uvāca---netāvatā vākyenoktaṃ vākyārthamavagāhāmahe, bhagavatā
            buddhyā bhūyastaramato+anuvyākhyāyamānaṃ śuśrūṣāmaha iti// </p>
          <p id="CS.4.5.4"><a name="CS.4.5.4"><!--anchor--></a>tamuvāca bhagavānātreyaḥ---aparisaṃkhyeyā lokāvayavaviśeṣāḥ,
            puruṣāvayavaviśeṣā apyaparisaṃkhyeyāḥ; teṣāṃ yathāsthūlaṃ katicidbhāvān
            sāmānyamabhipretyodāhariṣyāmaḥ, tānekamanā nibodha samyagupavarṇyamānānagniveśa! / </p>
          <p><a name="idp5425696"><!--anchor--></a>ṣaḍdhātavaḥ samuditāḥ 'puruṣa'iti śabdaṃ labhante; tadyathā---pṛthivyāpastejo
            vāyurākāśaṃ brahma cāvyaktamiti, eta eva ca ṣaḍdhātavaḥ samuditāḥ 'puruṣa' iti śabdaṃ
            labhante// </p>
          <p id="CS.4.5.5"><a name="CS.4.5.5"><!--anchor--></a>tasya puruṣasya pṛthivī mūrtiḥ, āpaḥ kledaḥ, tejo+abhisantāpaḥ, vāyuḥ
            prāṇaḥ, viyat suṣirāṇi, brahma antarātmā/ </p>
          <p><a name="idp5427472"><!--anchor--></a>yathā khalu brāhmī vibhūtirloke tathā puruṣe+apyāntarātmikī vibhūtiḥ, brahmaṇo
            vibhūtirloke prajāpatirantarātmano vibhūtiḥ puruṣe sattvaṃ, yastvindro loke sa
            puruṣe+ahaṅkāraḥ, ādityastvādānaṃ, rudro roṣaḥ, somaḥ prasādaḥ, vasavaḥ sukham, aśvinau
            kāntiḥ, marudutsāhaḥ, viśvedevāḥ sarvendriyāṇi saevendriyārthāśca, tamo mohaḥ,
            jyotirjñānaṃ, yathā lokasya sargādistathā puruṣasya garbhādhānaṃ, yathā kṛtayugamevaṃ
            bālyaṃ, yathā tretā tathā yauvanaṃ, yathā dvāparastathā sthāviryaṃ, yathā
            kalirevamāturyaṃ, yathā yugāntastathā maraṇamiti/ </p>
          <p><a name="idp5429312"><!--anchor--></a>evametenānumānenānuktānāmapi lokapuruṣayoravayavaviśeṣāṇāmagniveśa! sāmānyaṃ
            vidyāditi// </p>
          <p id="CS.4.5.6"><a name="CS.4.5.6"><!--anchor--></a>evaṃvādinaṃ bhagavantamātreyamagniveśa uvāca---evametat
            sarvamanapavādaṃ yathoktaṃ bhagavatā lokapuruṣayoḥ sāmānyam/ </p>
          <p><a name="idp5431088"><!--anchor--></a>kinnvasya sāmānyopadeśasya prayojanamiti// </p>
          <p id="CS.4.5.7"><a name="CS.4.5.7"><!--anchor--></a>bhagavānuvāca---śṛṇvagniveśa! sarvalokamātmanyātmānaṃ ca sarvaloke
            samamanupaśyataḥ &amp;satyā buddhiḥ samutpadyate/ </p>
          <p><a name="idp5432640"><!--anchor--></a>sarvalokaṃ hyātmani paśyato bhavatyātmaiva sukhaduḥkhayoḥ kartā nānya iti/ </p>
          <p><a name="idp5433216"><!--anchor--></a>karmātmakatvācca hetvādibhiryuktaḥ sarvaloko+ahamiti viditvā jñānaṃ
            pūrvamutthāpyate+apavargāyeti/ </p>
          <p><a name="idp5433872"><!--anchor--></a>tatra saṃyogāpekṣī lokaśabdaḥ/ </p>
          <p><a name="idp5434352"><!--anchor--></a>ṣaḍdhātusamudāyo hi sāmānyataḥ sarvalokaḥ// </p>
          <p id="CS.4.5.8"><a name="CS.4.5.8"><!--anchor--></a>tasya hetuḥ, utpattiḥ, vṛddhiḥ, upaplavaḥ, viyogaśca / </p>
          <p><a name="idp5435824"><!--anchor--></a>tatra heturutpattikāraṇaṃ, utpattirjanma, vṛddhirāpyāyanam, upaplavo duḥkhāgamaḥ,
            ṣaḍdhātuvibhāgo viyogaḥ sajīvāpagamaḥ sa prāṇanirodhaḥ sa bhaṅgaḥ sa lokasvabhāvaḥ/
            tasya mūlaṃ sarvopaplavānāṃ ca pravṛttiḥ, nivṛttiruparamaḥ/ </p>
          <p><a name="idp5436832"><!--anchor--></a>pravṛttirduḥkhaṃ, nivṛttiḥ sukhamiti yaj jñānamutpadyate tat satyam/ </p>
          <p><a name="idp5437392"><!--anchor--></a>tasya hetuḥ sarvalokasāmānyajñānam/ </p>
          <p><a name="idp5437872"><!--anchor--></a>etatprayojanaṃ sāmānyopadeśasyeti// </p>
          <p id="CS.4.5.9"><a name="CS.4.5.9"><!--anchor--></a>athāgniveśa uvāca---kiṃmūlā bhagavan! pravṛttiḥ, nivṛttau ca ka upāya
            iti// </p>
          <p id="CS.4.5.10"><a name="CS.4.5.10"><!--anchor--></a>bhagavānuvāca---mohecchādveṣakarmamūlā pravṛttiḥ/ </p>
          <p><a name="idp5440448"><!--anchor--></a>tajjā hyahaṅkārasaṅgasaṃśayābhisaṃplavābhyavapātavipratyayāviśeṣānupāyāstaruṇamiva
            drumamativipulaśākhāstaravo+abhibhūya puruṣamavatatyaivottiṣṭhante; yairabhibhūto na
            sattāmativartate / </p>
          <p><a name="idp5441344"><!--anchor--></a>tatraivaṃjātirūpavittavṛttabuddhiśīlavidyābhijanavayovīryaprabhāvasaṃpanno+ahamityahaṅkāraḥ,
            yanmanovākkāyakarma nāpavargāya sa saṅgaḥ, karmaphalamokṣapuruṣapretyabhāvādayaḥ santi
            vā neti saṃśayaḥ, sarvāvasthāsvananyo+ahamahaṃ sraṣṭā svabhāvasaṃsiddho+ahamahaṃ
            śarīrendriyabuddhismṛtiviśeṣarāśiriti grahaṇamabhisaṃplavaḥ, mama
            mātṛpitṛbhrātṛdārāpatyabandhumitrabhṛtyagaṇo gaṇasya cāhamityabhyavapātaḥ,
            kāryākāryahitāhitaśubhāśubheṣu viparītābhiniveśo vipratyayaḥ, jñājñayoḥ prakṛtivikārayoḥ
            pravṛttinivṛttyośca sāmānyadarśanamaviśeṣaḥ,
            prokṣaṇānaśanāgnihotratriṣavaṇābhyukṣaṇāvāhanayājanayajanayācanasalilahutāśanapraveśādayaḥ
            samārambhāḥ procyante hyanupāyāḥ/ </p>
          <p><a name="idp5443584"><!--anchor--></a>evamayamadhīdhṛtismṛtirahaṅkārābhiniviṣṭaḥ saktaḥ
            sasaṃśayo+abhisaṃplutabuddhirabhyavapatito+anyathādṛṣṭiraviśeṣagrāhī
            vimārgagatirnivāsavṛkṣaḥ sattvaśarīradoṣamūlānāṃ sarvaduḥkhānāṃ bhavati/ </p>
          <p><a name="idp5444528"><!--anchor--></a>evamahaṅkārādibhirdoṣairbhrāmyamāṇo nātivartate pravṛttiṃ, sā ca mūlamaghasya// </p>
          <p id="CS.4.5.11"><a name="CS.4.5.11"><!--anchor--></a>nivṛttirapavargaḥ; tat paraṃ praśāntaṃ tattadakṣaraṃ tadbrahma sa
            mokṣaḥ// </p>
          <p id="CS.4.5.12"><a name="CS.4.5.12"><!--anchor--></a>tatra mumukṣūṇāmudayanāni vyākhyāsyāmaḥ/ </p>
          <p><a name="idp5447104"><!--anchor--></a>tatra lokadoṣadarśino mumukṣorādita evācāryābhigamanaṃ, tasyopadeśānuṣṭhānam,
            agnerevopacaryā, dharmaśāstrānugamanaṃ, tadārthāvabodhaḥ, tenāvaṣṭambhaḥ, tatra
            yathoktāḥ kriyāḥ, satāmupāsanam, asatāṃ parivarjanam, asaṅgatirjanena, satyaṃ
            sarvabhūtahitamaparuṣamanatikāle parīkṣya vacanaṃ, sarvaprāṇiṣu cātmanīvāvekṣā,
            sarvāsāmasmaraṇamasaṅkalpanamaprār thanamanabhibhāṣaṇaṃ ca strīṇāṃ,
            sarvaparigrahatyāgaḥ, kaupīnaṃ pracchādanārthaṃ, dhāturāganivasanaṃ, kanthāsīvanahetoḥ
            sūcīpippalakaṃ, śaucādhānahe torjalakuṇḍikā, daṇḍadhāraṇaṃ, bhaikṣacaryārthaṃ pātraṃ,
            prāṇadhāraṇārthamekakālamagrāmyo yathopapanno+abhyavahāraḥ, śramāpanayanārthaṃ
            śīrṇaśuṣkaparṇatṛṇāstaraṇopadhānaṃ, dhyānahetoḥ kāyanibandhanaṃ, vaneṣvaniketavāsaḥ,
            tandrānidrālasyādikarmavarjanaṃ, indriyārtheṣvanurāgopatāpanigrahaḥ,
            suptasthitagataprekṣitāhāravihārapratyaṅgaceṣṭādikeṣvārambheṣu smṛtipūrvikā pravṛttiḥ,
            satkārastutigarhāvamānakṣamatvaṃ,
            kṣutpipāsāyāsaśramaśītoṣṇavātavarṣāsukhaduḥkhasaṃsparśasahatvaṃ,śokadainyamānodvegamadalobharāgerṣyābhayakrodhādibhirasaṃcalanam,
            ahaṅkārādiṣūpasargasaṃjñā, lokapuruṣayoḥ sargādisāmānyāvekṣaṇaṃ, kāryakālātyayabhayaṃ,
            yogārambhe satatamanirvedaḥ, sattvotsāhaḥ, apavargāya dhīdhṛtismṛtibalādhānaṃ;
            niyamanamindriyāṇāṃ cetasi, cetasa ātmani, ātmanaśca; dhātubhedena
            śarīrāvayavasaṃkhyānamabhīkṣṇaṃ, sarvaṃ kāraṇavadduḥkhamasvamanityamityabhyupagamaḥ,
              <a name="Note104"><!--anchor--></a> [Note: 'duḥkhasaṃjñā'iti pā+]sarvapravṛttiṣvaghasaṃjñā, sarvasaṃnyāse
            sukhamityabhiniveśaḥ; eṣa mārgo+apavargāya, ato+anyathā badhyate; ityudayanāni
            vyākhyātāni// </p>
          <p id="CS.4.5.13"><a name="CS.4.5.13"><!--anchor--></a>bhavanti cātra---</p>
          <div class="lg">
            <div class="l">etairavimalaṃ sattvaṃ śuddhyulāyairviśudhyati/ </div>
            <div class="l">mṛjyamāna ivādarśastailacelakacādibhiḥ// </div>
            <div class="l">grahāmbudarajodhūmanīhārairasamāvṛtam/ </div>
            <div class="l">yathā+arkamaṇḍalaṃ bhāti bhāti sattvaṃ tathā+amalam// </div>
            <div class="l">jnalatyātmani saṃruddhaṃ tat sattvaṃ saṃvṛtāyane/ </div>
            <div class="l">śuddhaḥ sthiraḥ prasannārcirdīlo dīlāśaye yathā// </div>
            <div class="l">śuddhasattvasya yā śuddhā satyā buddhiḥ pravartate/ </div>
            <div class="l">yayā bhinattyatibalaṃ mahāmohamayaṃ tamaḥ// </div>
            <div class="l">sarvabhāvasvabhāvajño yayā bhavati niḥspṛhaḥ/ </div>
            <div class="l">yogaṃ yayā sādhayate sāṃkhyaḥ saṃladyate yayā// </div>
            <div class="l">yayā nolaityahaṅkāraṃ nolāste kāraṇaṃ yayā/ </div>
            <div class="l">yayā nālambate kiṃcit sarvaṃ saṃnyasyate yayā// </div>
            <div class="l">yāti brahma yayā nityamajaraṃ <a name="Note105"><!--anchor--></a> [Note: 'śāntamakṣaram'iti
              lā+]śāntamavyayam / </div>
            <div class="l">vidyā siddhirmatirmedhā prajñā jñānaṃ ca sā matā// </div>
            <div class="l">loke vitatamātmānaṃ lokaṃ cātmani laśyataḥ/ </div>
            <div class="l">larāvaradṛśaḥ śāntirjñanamūlā na naśyati// </div>
            <div class="l">laśyataḥ sarvabhāvān hi sarvāvasthāsu sarvadā/ </div>
            <div class="l">brahmabhūtasya saṃyogo na śuddhasyolaladyate// </div>
            <div class="l">nātamanaḥ karaṇābhāvālliṅgamalyulalabhyate/ </div>
            <div class="l">sa sarvakaraṇāyogānmukta ityabhidhīyate // </div>
            <div class="l">vilālaṃ virajaḥ śāntaṃ laramakṣaramavyayam/ </div>
            <div class="l">amṛtaṃ brahma nirvāṇaṃ laryāyaiḥ śāntirucyate// </div>
            <div class="l">etattat saumya! vijñānaṃ yajjñātvā muktasaṃśayāḥ/ </div>
            <div class="l">munayaḥ praśamaṃ jagmurvītamoharajaḥspṛhāḥ// </div>
          </div>
          <p id="CS.4.5.25"><a name="CS.4.5.25"><!--anchor--></a>tatra ślokau---</p>
          <div class="lg">
            <div class="l">saprayojanamuddiṣṭaṃ lokasya luruṣasya ca / </div>
            <div class="l">sāmānyaṃ mūlamutlattau nivṛttau mārga eva ca // </div>
            <div class="l">śuddhasattvasamādhānaṃ satyā buddhiśca naiṣṭhikī/ </div>
            <div class="l">vicaye luruṣasyoktā niṣṭhā ca laramarṣiṇā// </div>
          </div>
          <p><a name="idp5474864"><!--anchor--></a> ityagniveśakṛte tantre carakapratisaṃskṛte śārīrasthāne puruṣavicayaśārīraṃ nāma
            pañcamo+adhyāyaḥ//5// </p>
        </div>


        <div class="teidiv1" id="div2_body.1_div1.4_div2.6"><h3><a name="body.1_div1.4_div2.6"></a>4.6.  ṣaṣṭho+adhyāyaḥ/</h3>
          
          <p id="CS.4.6.1"><a name="CS.4.6.1"><!--anchor--></a>athātaḥ śarīravicayaṃ śārīraṃ vyākhyāsyāmaḥ// </p>
          <p id="CS.4.6.2"><a name="CS.4.6.2"><!--anchor--></a>iti ha smāha bhagavānātreyaḥ// </p>
          <p id="CS.4.6.3"><a name="CS.4.6.3"><!--anchor--></a>śarīravicayaḥ śarīropakārārthamiṣyate/ </p>
          <p><a name="idp5479264"><!--anchor--></a>jñātvā hi śarīratattvaṃ śarīropakārakareṣu bhāveṣu jñānamutpadyate/ </p>
          <p><a name="idp5479840"><!--anchor--></a>tasmāccharīravicayaṃ praśaṃsanti kuśalāḥ// </p>
          <p id="CS.4.6.4"><a name="CS.4.6.4"><!--anchor--></a>tatra śarīraṃ nāma cetanādhiṣṭhānabhūtaṃ
            pañcamahābhūtavikārasamudāyātmakaṃ <a name="Note106"><!--anchor--></a> [Note: 'samayogavāhino yadā hyasmin' iti
            pā+]samayogavāhi / yadā hyasmiñ śarīre dhātavo vaiṣamyamāpadyante tadā kleśaṃ
            vināśaṃ vā prāpnoti / </p>
          <p><a name="idp5482240"><!--anchor--></a>vaiṣamyagamanaṃ hi punardhātūnāṃ vṛddhihrāsagamanamakārtsnyena prakṛtyā ca// </p>
          <p id="CS.4.6.5"><a name="CS.4.6.5"><!--anchor--></a>yaugapadyena tu virodhināṃ dhātūnāṃ vṛddhihrāsau bhavataḥ/ </p>
          <p><a name="idp5483856"><!--anchor--></a>yaddhi yasya dhātorvṛddhikaraṃ tattato viparītaguṇasya dhātoḥ pratyavāyakaraṃ
            saṃpadyate// </p>
          <p id="CS.4.6.6"><a name="CS.4.6.6"><!--anchor--></a>tadeva tasmādbheṣajaṃ samyagavacāryāmāṇaṃ yugapannyūnātiriktānāṃ
            dhātūnāṃ sāmyakaraṃ bhavati, adhikamapakarṣati nyūnamāpyāyayati// </p>
          <p id="CS.4.6.7"><a name="CS.4.6.7"><!--anchor--></a>etāvadeva hi bhaiṣajyaprayoge phalamiṣṭaṃ svasthavṛttānuṣṭhāne ca
            yāvaddhātūnāṃ sāmyaṃ syāt/ </p>
          <p><a name="idp5486784"><!--anchor--></a>svasthā hyapi dhātūnāṃ sāmyānugrahārthameva kuśalā rasaguṇānāhārivikārāṃśca
            paryāyeṇecchantyupayoktuṃ sātmyasamājñātān;
              ekaprakārabhūyiṣṭhāṃścopayuñjānāstad-<a name="Note107"><!--anchor--></a> [Note: 'viparītakaraṇalakṣaṇasamājñātayā'iti
              pā+]viparītakarasamājñātayā ceṣṭayā samamicchanti kartum// </p>
          <p id="CS.4.6.8"><a name="CS.4.6.8"><!--anchor--></a>deśakālātmaguṇaviparītānāṃ hi karmaṇāmāhāravikārāṇāṃ ca
              <a name="Note108"><!--anchor--></a> [Note: 'krimeṇopayogaḥ,samyak sarvābhiyogaḥ,anudīrṇānāṃ saṃdhāraṇaṃ'iti
            pā+]kriyopayogaḥ samyak, sarvātiyogasandhāraṇam, asamdhāraṇamudīrṇānāṃ ca
            gatimatāṃ, sāhasānāṃ ca varjanaṃ, svasthavṛttametāvaddhātūnāṃ
            sāmyānugrahārthamupadiśyate// </p>
          <p id="CS.4.6.9"><a name="CS.4.6.9"><!--anchor--></a>dhātavaḥ punaḥ śārīrāḥ samānaguṇaiḥ
            samānaguṇabhūyiṣṭhairvā+apyāhāravikārairabhyasyamānairvṛddhiṃ prāpnuvanti, hrāsaṃ tu
            viparītaguṇairviparītaguṇabhūyiṣṭhairvā+apyāhārairabhyasyamānaiḥ// </p>
          <p id="CS.4.6.10"><a name="CS.4.6.10"><!--anchor--></a>tatreme śarīradhātuguṇāḥ saṃkhyāsāmarthyakarāḥ;
            tadyathā---gurulaghuśītoṣṇasnigdharūkṣamandatīkṣṇasthirasaramṛdukaṭhinaviśadapicchilaślakṣṇakharasūkṣmasthūlasāndrudravāḥ/
            teṣu ye guravaste gurubhirāhāravikāraguṇairabhyasyamānairāpyāyyante, laghavaśca
            grasanti; laghavastulaghubhirāpyāyyante, guravaśca hrasanti/ evameva sarvadhātuguṇānāṃ
            sāmānyayogādvṛddhiḥ, viparyayāddhrāsaḥ/ </p>
          <p><a name="idp5493312"><!--anchor--></a>tasmānmāṃsamāpyāyyate māṃsena bhūyastaramanyebhyaḥ śarīradhātubhyaḥ, tathā lihitaṃ
            lihitena, medo medasā, vasā vasayā, asthi taruṇāsthnā, majjā majjñā, śuktaṃ śukreṇa,
            garbhastvāmagarbheṇa// </p>
          <p id="CS.4.6.11"><a name="CS.4.6.11"><!--anchor--></a>tatra tvevaṃlakṣaṇena sāmānyavatāmāhāravikārāṇāmasānnidhyaṃ syāt,
            sannihitānāṃ vā+apyayuktatvānnopayogo dhṛṇitvādanyasmādvā kāraṇāt, sa ca
            dhāturabhivardhayitavyaḥ syāt, tasya ye samānaguṇāḥ syurāhāravikārā asevyāśca, tatra
            samānaguṇabhūyiṣṭhānāmanyaprakṛtīnāmapyāhāravikārāṇāmupayogaḥ syāt/ </p>
          <p><a name="idp5495680"><!--anchor--></a>tadyathā---śukrakṣaye kṣīrasarpiṣorupayogo madhurasnigdhaśītasamākhyātānāṃ cāpareṣāṃ
            dravyāṇāṃ, mūtrakṣaye punarikṣurasavāruṇīmaṇḍadravamadhurāmlalavaṇopakledināṃ,
            purīṣakṣaye kulmāṣamāṣakuṣkuṇḍājamadhyayavaśākadhānyāmlānāṃ, vātakṣaye
            kaṭukatiktakaṣāyarūkṣalaghuśītānāṃ, pittakṣaye+amlalavaṇakaṭukakṣāroṣṇatīkṣṇānāṃ,
            śleṣmakṣaye snigdhagurumadhurasāndrapicchilānāṃ dravyāṇām/ </p>
          <p><a name="idp5496688"><!--anchor--></a>karmāpi yadyasya dhātorvṛddhikaraṃ tattadāsevyam/ </p>
          <p><a name="idp5497200"><!--anchor--></a>evamanyeṣāmapi śarīradhātūnāṃ sāmānyaviparyayābhyāṃ vṛddhihrāsau yathākālaṃ kāryau/ </p>
          <p><a name="idp5497824"><!--anchor--></a>iti sarvadhātūnāmekaikaśo+atideśataśca vṛddhihrāsakarāṇi vyākhyātāni bhavanti// </p>
          <p id="CS.4.6.12"><a name="CS.4.6.12"><!--anchor--></a>kārtsnyena <a name="Note109"><!--anchor--></a> [Note: 'śarīrapuṣṭikarāstvime'iti
            pā+]śarīravṛddhikarāstvime bhāvā bhavanti; tadyathā---kālayogaḥ,
            svabhāvasaṃsiddhiḥ, āhārasauṣṭhavam, avighātaśceti// </p>
          <p id="CS.4.6.13"><a name="CS.4.6.13"><!--anchor--></a>balavṛddhikarāstvime bhāvā bhavanti/ </p>
          <p><a name="idp5500896"><!--anchor--></a>tadyathā---balavatpuruṣe deśe janma balavatpuruṣe kāle ca, sukhaśca kālayogaḥ,
            bījakṣetraguṇasaṃpacca, āhārasaṃpacca, śarīrasaṃpacca, sātmyasaṃpacca, sattvasaṃpacca,
            svabhāvasaṃsiddhiśca, yauvanaṃ ca, karma ca, saṃharṣaśceti// </p>
          <p id="CS.4.6.14"><a name="CS.4.6.14"><!--anchor--></a>āhārapariṇāmakarāstvime bhāvā bhavanti/ </p>
          <p><a name="idp5502704"><!--anchor--></a>tadyathā---ūṣmā, vāyuḥ, kledaḥ, snehaḥ, kālaḥ, <a name="Note110"><!--anchor--></a> [Note: 'saṃyogaśca'iti
            pā+]samayogaśceti // </p>
          <p id="CS.4.6.15"><a name="CS.4.6.15"><!--anchor--></a>tatra tu khalveṣāmūṣmādīnāmāhārapariṇāmakarāṇāṃ bhāvānāmime
            karmaviśeṣā bhavanti/ </p>
          <p><a name="idp5504864"><!--anchor--></a>tadyathā---ūṣmā pacati, vāyurapakarṣati, kledaḥ śaithilyamāpādayati, sneho mārdavaṃ
            janayati, kālaḥ paryāptimabhinirvartayati, samayogastveṣāṃ pariṇāmadhātusāmyakaraḥ
            saṃpadyate// </p>
          <p id="CS.4.6.16"><a name="CS.4.6.16"><!--anchor--></a><a name="Note111"><!--anchor--></a> [Note: 'pariṇāmataḥ'iti pā+]pariṇamatastvāhārasya guṇāḥ
            śarīraguṇabhāvamāpadyante yathāsvamaviruddhāḥ; viruddhāśca vihanyurvihatāśca virodhibhiḥ
            śarīram// </p>
          <p id="CS.4.6.17"><a name="CS.4.6.17"><!--anchor--></a><a name="Note112"><!--anchor--></a> [Note: 'śarīradhātava'iti pā+]śarīraguṇāḥ punardvividhāḥ
            saṃgraheṇa---malabhūtāḥ, prasādabhūtāśca/ </p>
          <p><a name="idp5508544"><!--anchor--></a>tatra malabhūtāste ye śarīrasyābādhakarāḥ syuḥ/ </p>
          <p><a name="idp5509056"><!--anchor--></a>tadyathā---śarīracchidreṣūpadehāḥ pṛthagjanmāno bahirmukhāḥ, paripakvāśca dhātavaḥ,
            prakupitāśca vātapittaśleṣmāṇaḥ, ye cānye+api keciccharīre tiṣṭhanto bhāvāḥ
            śarīrasyopaghātāyopapadyante, <a name="Note113"><!--anchor--></a> [Note: 'malākhyān'iti pā+]sarvāṃstānmale saṃcakṣmahe;
            itarāṃstu <a name="Note114"><!--anchor--></a> [Note: 'prasādākhyān'iti pā+]prasāde, gurvādīṃśca dravāntān guṇabhedena,
            rasādīṃśca śukrāntān dravyabhedena// </p>
          <p id="CS.4.6.18"><a name="CS.4.6.18"><!--anchor--></a>teṣāṃ sarveṣāmeva vātapittaśleṣmāṇo duṣṭā dūṣayitāro bhavanti,
            doṣasvabhāvāt/ </p>
          <p><a name="idp5512256"><!--anchor--></a>vātādīnāṃ punardhātvantare kālāntare praduṣṭānāṃ vividhāśitapītīye+adhyāye vijñānā
            yuktāni/ </p>
          <p><a name="idp5512912"><!--anchor--></a>etāvatyeva duṣṭadoṣagātaryāvat saṃsparśanāccharīradhātūnām/ </p>
          <p><a name="idp5513472"><!--anchor--></a>prakṛtibhūtānāṃ tu khalu vātādīnāṃ phalamārogyam/ </p>
          <p><a name="idp5514000"><!--anchor--></a>tasmādeṣāṃ prakṛtibhāve prayatitavyaṃ buddhimadbhiriti// </p>
          <p id="CS.4.6.19"><a name="CS.4.6.19"><!--anchor--></a>bhavati cātra--- </p>
          <div class="lg">
            <div class="l">śarīraṃ sarvathā sarvaṃ sarvadā veda yo bhiṣak/ </div>
            <div class="l">āyurvedaṃ sa kārtsnyena veda lokasukhapradam// </div>
          </div>
          <p id="CS.4.6.20"><a name="CS.4.6.20"><!--anchor--></a><a name="Note115"><!--anchor--></a> [Note: 'tamevamuktavantaṃ'iti pā+]evaṃvādinaṃ
            bhagavantamātreyamagniveśa uvāca---śrutametadyaduktaṃ bhagavatā śarīrādhikāre vacaḥ/ </p>
          <p><a name="idp5518160"><!--anchor--></a>kinnu khalu garbhasyāṅgaṃ pūrvamabhinirvartate kukṣau, kuto mukhaḥ kathaṃ
            cāntargatastiṣṭhati, kimāhāraśca vartayati, kathaṃbhūtaśca niṣkrāmati,
            kaiścāyamāhāropacārairjātaḥ sadyo hanyate, kairavyādhirabhivardhate, kiṃ cāsya
            devādaprakopanimittā vikārāḥ saṃbhavanti āhosvinna, kiṃcāsya
            kālākālamṛtyvorbhāvābhāvayorbhagavānadhyavasyati, kiṃcāsya paramāyuḥ, kāni cāsya
            paramāyuṣo nimittānīti// </p>
          <p id="CS.4.6.21"><a name="CS.4.6.21"><!--anchor--></a>tamevamuktavantamagniveśaṃ bhagavān punarvasurātreya
            uvāca---pūrvamuktametadgarbhāvakrāntau yathā+ayamabhinirvartate kukṣau, yaccāsya yadā
            saṃtiṣṭhate+aṅgajātam/ </p>
          <p><a name="idp5520448"><!--anchor--></a>viprativādāstvatra bahuvidhāḥ sūtrakṛtāmṛṣīṇāṃ santi sarveṣāṃ; tānapi
            nibodhocyamānān---śiraḥ pūrvamabhinirvartate kukṣāviti kumāraśirā bharadvājaḥ paśyati,
            sarvendriyāṇāṃ tadadhiṣṭhānamiti kṛtvā; hṛdayamiti kāṅkāyano bāhlīkabhiṣak,
            cetanādhiṣṭhānatvāt; nābhiriti bhadrakāpyaḥ, āhārāgama iti kṛtvā; pakvāśayagudamiti
            bhadraśaunakaḥ, mārutādhiṣṭhānatvāt; hastapādamiti baḍiśaḥ, tatkaraṇatvāt puruṣasya;
            indriyāṇīti janako vaidehaḥ, tānyasya buddyadhiṣṭhānānīti kṛtvā; parokṣatvādacintyamiti
            mārīciḥ kaśyapaḥ; sarvāṅgābhinirvṛttiryugapaditi dhanvantariḥ; tadupapannaṃ, sarvāṅgānāṃ
            tulyakālābhinirvṛttatvāddhṛdayaprabhṛtīnām/ </p>
          <p><a name="idp5522608"><!--anchor--></a>sarvāṅgānāṃ hyasya hṛdayaṃ mūlamadhiṣṭhānaṃ ca keṣāñcidbhāvānām, naca tasmāt
            pūrvābhinirvṛttireṣāṃ; <a name="Note116"><!--anchor--></a> [Note: 'hṛdayapūrvāṇāṃ'iti pā+]tasmāddhṛdayaprabhṛtīnāṃ
            sarvāṅgānāṃ tulyakālābhinirvṛttiḥ, sarve bhāvā hyanyonyapratibaddhāḥ;
            tasmādyathābhūtadarśanaṃ sādhu// </p>
          <p id="CS.4.6.22"><a name="CS.4.6.22"><!--anchor--></a>garbhastu khalu mātuḥ pṛṣṭhābhimukha ūrdhvaśirāḥ
              saṅkucyāṅgānyāste+<a name="Note117"><!--anchor--></a> [Note: 'saṅkucyāṅgānyāste jarāyuvṛtaḥ kukṣau'iti
            pā+]antaḥkukṣau // </p>
          <p id="CS.4.6.23"><a name="CS.4.6.23"><!--anchor--></a>vyapagatapipāsābubhukṣastu khalu garbhaḥ
            paratantravṛttirmātaramāśritya vartayatyupasnehopasvedābhyāṃ garbhāśaye
            sadasadbhūtāṅgāvayavaḥ, tadanantaraṃ hyasya kaścillomakūpāyanairupasnehaḥ
            kaścinnābhināḍyayanaiḥ/ </p>
          <p><a name="idp5527248"><!--anchor--></a>nābhyāṃ hyasya nāḍī prasaktā, nāḍyāṃ cāparā, aparā cāsya mātuḥ prasaktā hṛdaye,
            mātṛhṛdayaṃ hyasya tāmaparāmabhisaṃplavate sirābhiḥ <a name="Note118"><!--anchor--></a> [Note: 'saṃspandamānābhiḥ'iti
              pā+]syandamānābhiḥ; sa tasya raso balavarṇakaraḥ saṃpadyate, sa ca
            sarvarasavānāhāraḥ/ </p>
          <p><a name="idp5528752"><!--anchor--></a>striyā hyāpannagarbhāyāstridhā rasaḥ pratipadyate-svaśarīrapuṣṭaye, stanyāya,
            garbhavṛddhaye ca / </p>
          <p><a name="idp5529408"><!--anchor--></a>sa tenāhāreṇopaṣṭabdhaḥ (paratantravṛttirmātaramāśritya) vartayatyantargataḥ// </p>
          <p id="CS.4.6.24"><a name="CS.4.6.24"><!--anchor--></a>sa copasthitakāle janmani prasūtimārutayogāt
              <a name="Note119"><!--anchor--></a> [Note: 'parivṛtyārvākśirā'iti pā+]parivṛttyāvākśirā niṣkrāmatyapatyapathena, eṣā
            prakṛtiḥ, vikṛtiḥ punarato+anyathā/ </p>
          <p><a name="idp5531728"><!--anchor--></a>paraṃ <a name="Note120"><!--anchor--></a> [Note: 'paraṃ tataḥ'iti pā+]tvataḥ svatantravṛttirbhavati// </p>
          <p id="CS.4.6.25"><a name="CS.4.6.25"><!--anchor--></a>tasyāhāropacārau jātisūtrīyopadiṣṭāvavikārakarau cābhivṛddhikarau
            bhavataḥ// </p>
          <p id="CS.4.6.26"><a name="CS.4.6.26"><!--anchor--></a>tābhyāmeva ca viṣamasevitābhyāṃ jātaḥ sadya upahanyate
            tarurivāciravyaparopito vātātapābhyāmapratiṣṭhitamūlaḥ// </p>
          <p id="CS.4.6.27"><a name="CS.4.6.27"><!--anchor--></a>āptopadeśādadbhutarūpadarśanāt
            samutthānaliṅgacikitsitaviśeṣāccādoṣaprakopānurūpā devādiprakopanimittā vikārāḥ
            samupalabhyante// </p>
          <p id="CS.4.6.28"><a name="CS.4.6.28"><!--anchor--></a>kālākālamṛtyvostu khalu bhāvābhāvayoridamadhyavasitaṃ naḥ---"yaḥ
            kaścin sa kāla eva mriyate, na hi kālacchidramasti" ityeke bhāṣante/ </p>
          <p><a name="idp5537008"><!--anchor--></a>taccāsamyak/ </p>
          <p><a name="idp5537440"><!--anchor--></a>na hyacchidratā sacchidratā vā kālasyopapadyate, kālasvalakṣaṇasvabhāvāt/ </p>
          <p><a name="idp5538016"><!--anchor--></a>tatrāhurapare---yo yadā mriyate sa tasya niyato mṛtyukālaḥ; sa sarvabhūtānāṃ satyaḥ,
            samakriyatvāditi/ </p>
          <p><a name="idp5538672"><!--anchor--></a>etadapi cānyathā+arthagrahaṇam/ </p>
          <p><a name="idp5539152"><!--anchor--></a>na hi kaścinna mriyata iti samakriyaḥ/ </p>
          <p><a name="idp5539632"><!--anchor--></a>kālo hyāyuṣaḥ pramāṇamadhikṛtyocyate/ </p>
          <p><a name="idp5540128"><!--anchor--></a>yasya ceṣṭaṃ yo yadā mriyate sa tasya mṛtyukāla iti, tasya sarve bhāvā yathāsvaṃ
            niyatakālā bhaviṣyanti; tacca nopapadyate, pratyakṣaṃ hyakālāhāravacanakarmaṇāṃ
            phalamaniṣṭaṃ, viparyaye ceṣṭaṃ; pratyakṣataścopalabhyate khalu kālākālavyaktistāsu
            tāsvavasthāsu taṃ tamarthamabhisamīkṣya, tadyathā---kālo+ayamasya
            vyadherāhārasyauṣadhasya pratikarmaṇo visargasya, akālo veti/ </p>
          <p><a name="idp5541152"><!--anchor--></a>loke+apyetadbhavati---kāle devo varṣatyakāle devo varṣati, kāle śītamakāle śītaṃ, kāle
            tapatyakāle tapati, kāle puṣpaphalamakāle ca puṣpaphalamiti/ </p>
          <p><a name="idp5541920"><!--anchor--></a>tasmādubhayamasti---kāle mṛtyurakāle ca; naikāntikamatra/ </p>
          <p><a name="idp5542448"><!--anchor--></a>yadi hyakāle mṛtyurna syānniyatakālapramāṇamāyuḥ sarvaṃ syāt; evaṃ gate
            hitāhitajñānamakāraṇaṃ syāt, pratyakṣānumānopadeśāścāpramāṇāni syurye pramāṇabhūtāḥ
            sarvatantreṣu, yairāyuṣyāṇyanāyuṣyāṇi copalabhyante/ </p>
          <p><a name="idp5543424"><!--anchor--></a>vāgvastumātrametadvādamṛṣayo manyante---nākāle mṛtyurastīti// </p>
          <p id="CS.4.6.29"><a name="CS.4.6.29"><!--anchor--></a>varṣaśataṃ khalvāyuṣaḥ pramāṇamasmin kāle// </p>
          <p id="CS.4.6.30"><a name="CS.4.6.30"><!--anchor--></a>tasya nimittaṃ prakṛtiguṇātmasaṃpat sātmyopasevanaṃ ceti// </p>
          <p id="CS.4.6.31"><a name="CS.4.6.31"><!--anchor--></a>tatra ślokāḥ---</p>
          <div class="lg">
            <div class="l">śarīraṃ yadyathā <a name="Note121"><!--anchor--></a> [Note: 'yathāvacca'iti lā+]tacca vartate kliṣṭamāmayaiḥ/ </div>
            <div class="l">yathā kleśaṃ vināśaṃ ca yāti ye cāsya dhātavaḥ// </div>
            <div class="l">vṛddhihrāsau yathā teṣāṃ kṣīṇānāmauṣadhaṃ ca yat/ </div>
            <div class="l">dehavṛddhikarā bhāvā balavṛddhikarāśacaye // </div>
            <div class="l">lariṇāmakarā bhāvā yā ca teṣāṃ lṛthak kriyā/ </div>
            <div class="l">malākhyāḥ <a name="Note122"><!--anchor--></a> [Note: 'saprasādākhyāḥ'iti lā+]saṃprasādākhyā dhātavaḥ praśna eva ca// </div>
            <div class="l"><a name="Note123"><!--anchor--></a> [Note: 'daśakaḥ'iti lā+]navako nirṇayaścāsya vidhivat
              saṃprakāśitaḥ/ </div>
            <div class="l">tathyaḥ śarīravicaye śārīre laramarṣiṇā// </div>
          </div>
          <p><a name="idp5554064"><!--anchor--></a> ityagniveśakṛte tantre carakapratisaṃskṛte śārīrasthāne śarīravicayaśārīraṃ nāma
            ṣaṣṭho+adhyāyaḥ//6// </p>
        </div>


        <div class="teidiv1" id="div2_body.1_div1.4_div2.7"><h3><a name="body.1_div1.4_div2.7"></a>4.7.  saptamo+adhyāyaḥ/</h3>
          
          <p><a name="idp5555584"><!--anchor--></a></p>
          <p id="CS.4.7.1"><a name="CS.4.7.1"><!--anchor--></a> athātaḥ śarīrasaṃkhyā-<a name="Note124"><!--anchor--></a> [Note: 'śarīrasaṃkhyāṃ nāma śārīraṃ' iti
              pā+]śārīraṃ vyākhyāsyāmaḥ //</p>
          <p id="CS.4.7.2"><a name="CS.4.7.2"><!--anchor--></a> iti ha smāaha bhagavānātreyaḥ // </p>
          <p id="CS.4.7.3"><a name="CS.4.7.3"><!--anchor--></a>śarīrasaṃkhyāmavayavaśaḥ kṛtsnaṃ śarīraṃ pravibhajya
            sarvaśarīrasaṃkhyānapramāṇajñānahetorbhagavantamātreyamagniveśaḥ papraccha // </p>
          <p id="CS.4.7.4"><a name="CS.4.7.4"><!--anchor--></a>tamuvāca bhagavānātreyaḥ --- śṛṇu matto+agniveśa !
            sarvaśarīramācakṣāṇasya yathāpraśnamekamanā yathāvat / śarīre ṣaṭ tvacaḥ ;tadyathā ---
            udakadharā tvagbāhyā, dvitīyā tvasṛgdharā,tṛtīyā sidhmakilāsasaṃbhavādhiṣṭhānā,catuethī
            dadrūkuṣṭhasaṃbhavādhiṣṭhānā,pañcamī tvalajīvidradhisaṃbhavādhiṣṭhānā,ṣaṣṭhī tu yasyāṃ
            chinnāyāṃ tāmyatyandha iva ca tamaḥ praviśati yāṃ cāpyadhiṣṭhāyārūṃṣi jāyante parvasu
            kṛṣṇāraktāni sthūlamūlāni duścikitsyatamāni ca ; iti ṣaṭ tvacaḥ / etāḥ ṣaḍaṅgaṃ
            śarīramavatatya tiṣṭhanti // </p>
          <p id="CS.4.7.5"><a name="CS.4.7.5"><!--anchor--></a>tatra<a name="Note125"><!--anchor--></a> [Note: 'atha'iti pā+]ayaṃ śarīrasyāṅgavibhāgaḥ;tadyathā
            ---dvau bāhū,dve sakthinī,śirogrīvam,antarāadhiḥ,iti ṣaḍaṅgamaṅgam // </p>
          <p id="CS.4.7.6"><a name="CS.4.7.6"><!--anchor--></a>trīṇi saṣaṣṭīni śatānyasthnāṃ saha <a name="Note126"><!--anchor--></a> [Note: 'dantolūkhalanakhaiḥ'iti
              pā+]dantolūkhalanakhena tadyathā ---
            dvātriṃśaddantāḥ,dvātriṃśaddantolūkhalāni,viṃśatirnakhāḥ,ṣaṣṭiḥ
            pāṇipādāṅgulyāsthīni,viṃśatiḥ pāṇipādaśalākāḥ, <a name="Note127"><!--anchor--></a> [Note: 'catvāryadhiṣṭhānānyāsāṃ'iti
              pā+]catvāri pāṇipādaśalākādhiṣṭhānāni,dve pārṣṇyorasthinī,catvāraḥ
            pādayorgulphāḥ,dvau <a name="Note128"><!--anchor--></a> [Note: 'maṇibandhakau'iti pā+]maṇikau
            hastayoḥ,catvāryaratyorasthīni,catvāri jaṅghayoḥ,dve jānunī,dve
            jānukapālike,dvāvūrunalakau,dvau bāhunalakau,dvāvaṃsau,dve aṃsaphalake,dvāvakṣakau,ekaṃ
            jatru,dve tāluke,dve śroṇiphalake,ekaṃ bhagāsthi,paṅcacatvāriṃśat
            pṛṣṭhagatānyasthīni,pañcadaśa grīvāyāṃ,caturdaśorasi,dvayoḥ pārśvayoścaturviṃśatiḥ
            parśukāḥ,tāvanti sthālakāni,tāvanti caiva sthālakārbudāni,ekaṃ hanvasthi,dve
            hanumūlabandhane,ekāsthi nāsikāgaṇḍalalāṭaṃ,dvau śaṅkhau,catvāri śiraḥkapālānīti; evaṃ
            trīṇi saṣaṣṭīni śatānyasthnāṃ saha datolūkhalanakhenaiti // </p>
          <p id="CS.4.7.7"><a name="CS.4.7.7"><!--anchor--></a>pañcendriyādhiṣṭhānāni; tadyathā --- tvag,jihvā,nāsikā,asṣiṇī,karṇau
            ca / </p>
          <p><a name="idp5568960"><!--anchor--></a>pañca buddhīndriyāṇi;tadyathā --- sparśanaṃ,rasanaṃ,ghrāṇaṃ,darśanaṃ,śrotramiti / </p>
          <p><a name="idp5569568"><!--anchor--></a>pañca karmendriyāṇi ; tadyathā --- hastau,pādau,pāyuḥ,upsthaḥ,jihvā ceti // </p>
          <p id="CS.4.7.8"><a name="CS.4.7.8"><!--anchor--></a>hṛdayaṃ cetanādhiṣṭhānamekam // </p>
          <p id="CS.4.7.9"><a name="CS.4.7.9"><!--anchor--></a>daśa prāṇāyatanāni; tadyathā ---
            mūrdhā,kaṇṭhaḥ,hṛdayaṃ,nābhiḥ,gudaṃ,bastiḥ,ojaḥ,śukraṃ,śoṇitaṃ,māṃsamiti/ </p>
          <p><a name="idp5572256"><!--anchor--></a>teṣu ṣaṭ pūrvāṇi marmasaṃkhyātāni// </p>
          <p id="CS.4.7.10"><a name="CS.4.7.10"><!--anchor--></a>pañcadaśa koṣṭhāṅgāni; tadyathā --- nābhiśca,hṛdayaṃ ca,kloma
            ca,yakṛcca,plīhā ca,vṛkkau
            ca,bastiśca,purīṣādhāraśca,āmāśayaśca,pakvāśayaśca,uttaragudaṃ ca,adharagudaṃ
            ca,kṣudrāntraṃ ca,sthūlāntraṃ ca,vapāvahanaṃ ceti// </p>
          <p id="CS.4.7.11"><a name="CS.4.7.11"><!--anchor--></a>ṣaṭpañcāśat pratyaṅgāni,ṣaṭsvaṅgeṣūpanibaddhāni,yānyaparisaṃkhyātāni
            pūrvamaṅgeṣu parisaṃkhyāyamāneṣu,tānyanyaiḥ paryāyairiha <a name="Note129"><!--anchor--></a> [Note: 'prakāśya vyākhyātāni'iti
              pā+]prakāśyāni bhavanti/ </p>
          <p><a name="idp5575760"><!--anchor--></a>tadyathā --- dve jaṅghāpiṇḍike,dve ūrupiṇḍike,dvau sphicau,dvau vṛṣaṇau,ekaṃ śephaḥ,dve
            ukhe,dvau vaṅghaṇau,dvau kukundarau,ekaṃ bastiśīrṣam,ekamudaraṃ,dvau stanau,dvau
              <a name="Note130"><!--anchor--></a> [Note: 'dvau bhujau'iti pā+]śleṣmabhuvau, dve
            bāhupiṇḍike,cibukamekaṃ,dvāvoṣṭhau,dve sṛkkaṇyau,dvau dantaveṣṭakau,ekaṃ tālu,ekā
            galaśuṇḍikā,dve upajihvike,ekāgojihvikā,dvau gaṇḍau,dve karṇaśaṣkulike,dvau
            karṇaputrakau,dve akṣikūṭe,catvāryakṣivartmāni,dve akṣikanīnike,dve
            bhruvau,ekāvaṭuḥ,catvāri pāṇipādahṛdayāni// </p>
          <p id="CS.4.7.12"><a name="CS.4.7.12"><!--anchor--></a>nava mahanti chidrāṇi - sapta śirasi,dve cādhaḥ//</p>
          <p id="CS.4.7.13"><a name="CS.4.7.13"><!--anchor--></a> etāvaddṛśyaṃ śakyamapi nirdeṣṭum // </p>
          <p id="CS.4.7.14"><a name="CS.4.7.14"><!--anchor--></a>anirdeśyamataḥ paraṃ tarkyameva / </p>
          <p><a name="idp5580832"><!--anchor--></a>tadyathā --- nava snāyu-śatāni, sapta sirāśatāni, dve dhamanīśate, <a name="Note131"><!--anchor--></a> [Note: 'pañca
              peśīśatāni'iti pā+]catvāri peśīśatāni, saptottaraṃ marmaśataṃ, dve sandhiśate,
              <a name="Note132"><!--anchor--></a> [Note: 'ekonatriṃśacchatasahasrāṇi'iti pā+]ekonatriṃśatsahasrāṇi nava ca śatāni
            ṣaṭpañcāśatkāni sirādhamanīnāmaṇuśaḥ pravibhajyamānānāṃ mukhāgraparimāṇaṃ, tāvanti caiva
            keśaśmaśrulomānīti / </p>
          <p><a name="idp5583008"><!--anchor--></a>etadyathāvatsaṃkhyātaṃ tvakprabhṛti dṛśyaṃ, tarkyamataḥ param / </p>
          <p><a name="idp5583568"><!--anchor--></a><a name="Note133"><!--anchor--></a> [Note: 'eke tadubhayamapi na vikalpayante prakṛtibhāvāccharīrasya'iti,'tvakprabhṛti
              dṛśyaṃ tarkyamevetyeke,tadubhayamapi na vikalpate prakṛtibhāvāccharīrasya'iti ca
              pā+]etadubhayamapi na vikalpate, prakṛtibhāvāccharīrasya // </p>
          <p id="CS.4.7.15"><a name="CS.4.7.15"><!--anchor--></a>yattvañjalisaṃkhyeyaṃ tadupadekṣyāmaḥ; tat paraṃ pramāṇamabhijñeyaṃ,
            tacca vṛddhihrāsayogi, tarkyameva / tadyathā --- daśodakasyāñjalayaḥ śarīre
            svenāñjalipramāṇena, yattu pracyavamānaṃ purīṣam anubadhnātyatiyogena tathā mūtraṃ
            rudhiramanyāṃśca śarīradhātūn, yattu sarvaśarīracaraṃ bāhyā tvagbibharti, yattu
            tvagantare vraṇagataṃ lasīkāśabdaṃ labhate, yaccaoṣmaṇānubaddhaṃ lomakūpebhyo niṣpatat
            svedaśabdamavāpnoti, tadudakaṃ daśāñjalipramāṇaṃ; navāñjalayaḥ
            pūrvasyāhārapariṇāmadhātoḥ, yaṃ 'rasa' ityācakṣate; aṣṭau śoṇitasya, sapta purīṣasya,
            ṣaṭ śleṣmaṇaḥ, pañca pittasya, catvāro mūtrasya, trayo vasāyāḥ, dvau medasaḥ, eko
            majjāyāḥ, mastiṣkasyārdhāñjaliḥ, śukrasya tāvadeva pramāṇaṃ,<a name="Note134"><!--anchor--></a> [Note: 'tāvadeva caujasaḥ,
              strīṇāmārtavasya catvāro+añjalayaḥ'iti pā+]tāvadeva ślaiṣmikasyaujasa iti/
            etaccharīratattvamuktam // </p>
          <p id="CS.4.7.16"><a name="CS.4.7.16"><!--anchor--></a>tatra yadviśeṣataḥ sthūlaṃ sthiraṃ mūrtimadgurukharakaṭhinamaṅgaṃ
            nakhāsthidantamāṃsacarmavarcaḥkeśaśmaśrulomakaṇḍarādi tat pārthivaṃ gandho ghrāṇaṃ ca;
            yaddravasaramandasnigdhamṛdupicchilaṃ rasarudhiravasākaphapittamūtrasvedādi tadāpyaṃ
            raso rasanaṃ ca; yat pittamūṣmā ca yo yā ca bhāḥ śarīre tat sarvamāgneyaṃ rūpaṃ darśanaṃ
            ca; yaducchvāsapraśvāsonmeṣanimeṣākuñcanaprasāraṇagamanapreraṇadhāraṇādi tadvāyavīyaṃ
            sparśaḥ sparśanaṃ ca; yadviviktaṃ yaducyate mahānti cāṇūni srotāṃsi tadāntarīkṣaṃ śabdaḥ
            śrotraṃ ca; yat prayoktṛ tat pradhānaṃ buddhirmanaśca/ </p>
          <p><a name="idp5590608"><!--anchor--></a>iti śarīrāvayavasaṃkhyā yathāsthūlabhedenāvayavānāṃ nirdiṣṭā // </p>
          <p id="CS.4.7.17"><a name="CS.4.7.17"><!--anchor--></a>śarīrāvayavāstu paramāṇubhedenāparisaṃkhyeyā bhavanti,
            atibahutvādatisaukṣmyādatīndriyatvācca / </p>
          <p><a name="idp5592128"><!--anchor--></a>teṣāṃ saṃyogavibhāge paramāṇūnāṃ kāraṇaṃ vāyuḥ karmasvabhāvaśca // </p>
          <p id="CS.4.7.18"><a name="CS.4.7.18"><!--anchor--></a>tadetaccharīraṃ saṃkhyātamanekāvayavaṃ dṛṣṭamekatvena saṅgaḥ,
            pṛthaktvenāpavargaḥ / </p>
          <p><a name="idp5593840"><!--anchor--></a>tatra pradhānamasaktaṃ sarva<a name="Note135"><!--anchor--></a> [Note: 'sarvasaṃtānanivṛttau'iti pā+]sattānivṛttau
            nivartate iti // </p>
          <p id="CS.4.7.19"><a name="CS.4.7.19"><!--anchor--></a>tatra ślokau --- </p>
          <div class="lg">
            <div class="l">śarīrasaṃkhyāṃ yo veda sarvāvayavaśo bhiṣak / </div>
            <div class="l">tadajñānanimittena sa mohena na yujyate //</div>
            <div class="l"> amūḍho mohamūlaiśca na doṣairabhibhūyate / </div>
            <div class="l">nirdoṣo niḥspṛhaḥ śāntaḥ praśāmyatyapunarbhavaḥ // </div>
          </div>
          <p><a name="idp5598656"><!--anchor--></a> ityagniveśakṛte tantre carakapratisaṃskṛte śārīrasthāne śarīrasaṃkhyāśārīraṃ nāma
            saptamo+adhyāyaḥ // </p>
        </div>


        <div class="teidiv1" id="div2_body.1_div1.4_div2.8"><h3><a name="body.1_div1.4_div2.8"></a>4.8.  aṣṭamo+adhyāyaḥ</h3>
          
          <p id="CS.4.8.1 "><a name="CS.4.8.1%20"><!--anchor--></a> athāto jātisūtrīyaṃ śārīraṃ vyākhyāsyāmaḥ//</p>
          <p id="CS.4.8.2"><a name="CS.4.8.2"><!--anchor--></a> iti ha smāha bhagavānātreyaḥ//</p>
          <p id="CS.4.8.3"><a name="CS.4.8.3"><!--anchor--></a> strīpuṃsayoravyāpannaśukraśoṇitagarbhāśayayoḥ śreyasīṃ
              prajāmicchatostadartha^<a name="Note136"><!--anchor--></a> [Note: 'tannirvṛttikaraṃ'iti pā+]abhinirvṛttikaraṃ
            karmopadekṣyāmaḥ// </p>
          <p id="CS.4.8.4"><a name="CS.4.8.4"><!--anchor--></a> athāpyetau strīpuṃsau snehasvedābhyāmupapādya,vamanavirecanābhyāṃ
            saṃśodhya,krameṇa prakṛtimāpādayet / </p>
          <p><a name="idp5604816"><!--anchor--></a>saṃśuddhau cāsthāpanānuvāsanābhyāmupācaret; upācarecca madhurauṣadhasaṃskṛtābhyāṃ
            ghṛtakṣīrābhyāṃ puruṣaṃ, striyaṃ tu tailamāṣābhyām// </p>
          <p id="CS.4.8.5"><a name="CS.4.8.5"><!--anchor--></a>tataḥ puṣpāt prabhṛti trirātramāsīta(?) brahmacāriṇyadhaḥśāyinī,
            pāṇibhyāmannamajarjarapātrādbhuñjānā, na ca kāñcinmṛjāmāpadyeta / </p>
          <p><a name="idp5606832"><!--anchor--></a>tataścaturthe+ahanyenāmutsādya saśiraskaṃ snāpayitvā śuklāni vāsāṃsyācchādayet puruṣaṃ
            ca / </p>
          <p><a name="idp5607488"><!--anchor--></a>tataḥ śuklavāsasau sragviṇau sumanasāvanyonyamabhikāmau saṃvaseyātāṃ snānāt prabhṛti
            yugmeṣvahaḥsu putrakāmau, ayugmeṣu duhitṛkāmau//</p>
          <p id="CS.4.8.6"><a name="CS.4.8.6"><!--anchor--></a> na ca nyubjāṃ pārśvagatāṃ vā saṃseveta / </p>
          <p><a name="idp5609184"><!--anchor--></a>nyubjāyā vāto balavān sa yoniṃ pīḍayati, pārśvagatāyā dakṣiṇe pārśve śleṣmā sa cyutaḥ
            pidadhāti garbhāśayaṃ, vāme pārśve pittaṃ tadasyāḥ pīḍitaṃ vidahati raktaṃ śukraṃ ca,
            tasmāduttānā bījaṃ gṛhṇīyāt; tathāhi yathāsthānamavatiṣṭante doṣāḥ/ </p>
          <p><a name="idp5610192"><!--anchor--></a>paryāpte caināṃ śītodakena pariṣiñcet / </p>
          <p><a name="idp5610688"><!--anchor--></a>tatrātyaśitā kṣudhitā pipāsitā bhītā vimanāḥ śokārtā kruddhā+anyaṃ ca pumāṃsamicchantī
            maithune cātikāmā vā na garbhaṃ dhatte, viguṇāṃ vā prajāṃ janayati/ </p>
          <p><a name="idp5611504"><!--anchor--></a>atibālāmativṛddhāṃ dīrgharogiṇīmanyena vā vikāreṇopasṛṣṭāṃ varjayet/ </p>
          <p><a name="idp5612096"><!--anchor--></a>puruṣe+apyeta eva doṣāḥ / </p>
          <p><a name="idp5612560"><!--anchor--></a>ataḥ sarvadoṣavarjitau strīpuruṣau saṃsṛjyeyātām// </p>
          <p id="CS.4.8.7"><a name="CS.4.8.7"><!--anchor--></a> saṃjātaharṣau maithune cānukūlāviṣṭagandhaṃ svāstīrṇaṃ sukhaṃ
            śayanamupakalpya manojñaṃ hitamaśanamaśitvā nātyaśitau dakṣiṇapādena pumānārohet
            vāmapādena strī// </p>
          <p id="CS.4.8.8"><a name="CS.4.8.8"><!--anchor--></a>tatra mantraṃ prayuñjīta -- "ahirasi āyurasi sarvataḥ pratiṣṭhā+si
            dhātā tvā dadatu vidhātā tvā dadhātu brahmavarcasā bhava"iti / </p>
          <p><a name="idp5615616"><!--anchor--></a>"brahmā bṛhaspatirviṣṇuḥ somaḥ sūryastathā+aśvinau/ </p>
          <p><a name="idp5616144"><!--anchor--></a>bhago+atha mitrāvaruṇau vīraṃ dadatu me sutam " ityuktvā saṃ vaseyātām// </p>
          <p id="CS.4.8.9"><a name="CS.4.8.9"><!--anchor--></a>sā cedevamāśāsīta -- bṛhantamavadātaṃ haryakṣamojasvinaṃ śuciṃ
            sattvasaṃpannaṃ putramiccheyamiti, śuddhasnānāt prabhṛtyasyai manthamavadātayavānāṃ
            madhusarpirbhyāṃ saṃsṛjya śvetāyā goḥ sarūpavatsāyāḥ payasā+āloḍya rājate kāṃsye vā
            pātre kāle kāle saptāhaṃ satataṃ prayacchet pānāya / prātaśca śāliyavānnavikārān
            dadhimadhusarpirbhiḥ payobhirvā saṃsṛjya bhuñjīta, tathā
            sāyamavadātaśaraṇaśayanāsanapānavasanabhūṣaṇā ca syāt /sāyaṃ prātaśca śaśvacchvetaṃ
            mahāntaṃ vṛṣabhamājāneyaṃ vā haricandanāṅgadaṃ paśyet / </p>
          <p><a name="idp5618976"><!--anchor--></a>saumyābhiścaināṃ kathābhirmanonukūlābhirupāsīta / </p>
          <p><a name="idp5619504"><!--anchor--></a>saumyākṛtivacanopacāraceṣṭāṃśca strīpuruṣānitarānapi cendriyārthānavadātān paśyet / </p>
          <p><a name="idp5620112"><!--anchor--></a>sahacaryaścaināṃ priyahitābhyāṃ satatamupacareyustathā bhartā / </p>
          <p><a name="idp5620656"><!--anchor--></a>na ca miśrībhāvamāpadyeyātāmiti / </p>
          <p><a name="idp5621136"><!--anchor--></a>anena vidhinā saptarātraṃ sthitvā+aṣṭame+ahanyāplutyādbhiḥ saśiraskaṃ saha bhartrā
            ahatāni vastrāṇyācchādayedavadātāni, avadātāśca srajo bhūṣaṇāni ca bibhṛyāt//</p>
          <p id="CS.4.8.10"><a name="CS.4.8.10"><!--anchor--></a> tata ṛtvik prāguttarasyāṃ diśyagārasya prāgpravaṇamudakpravaṇaṃ vā
            pradeśamabhisamīkṣya, gomayodakābhyāṃ sthaṇḍilamupalipya, prokṣya codakena, vedīmasmin
            sthāpayet/ </p>
          <p><a name="idp5623168"><!--anchor--></a>tāṃ paścimenāhatavastrasaṃcaye śvetārṣabhe vā'apyajina upaviśed brāhmaṇaprayuktaḥ,
            rājanyaprayuktastu vaiyāghre carmaṇyānaḍuhe vā, vaiśyaprayuktastu raurave bāste vā/ </p>
          <p><a name="idp5623984"><!--anchor--></a>tatropaviṣṭaḥ pālāśībhiraiṅgudībhiraudumbarībhirmādhūkībhirvā
            samidbhiragnimupasamādhāya, kuśaiḥ paristīrya, paridhibhiśca paridhāya, lājaiḥ
            śuklābhiśca gandhavatībhiḥ sumanobhirupakiret/ </p>
          <p><a name="idp5624880"><!--anchor--></a>tatra praṇīyodapātraṃ pavitrapūtamupasaṃskṛtya sarpirājyārthaṃ yathoktavarṇānājāneyādīn
            samantataḥ sthāpayet// </p>
          <p id="CS.4.8.11"><a name="CS.4.8.11"><!--anchor--></a>tataḥ putrakāmā paścimato'agniṃ dakṣiṇato
            brāhmaṇamupaviśyānvālabheta saha bhartrā yatheṣṭaṃ putramāśāsānā/ </p>
          <p><a name="idp5626768"><!--anchor--></a>tatastasyā āśāsānāyā ṛtvik prajāpatimabhinirdiśya yonau tasyāḥ kāmaparipūraṇārthaṃ
            kāmyāmiṣṭiṃ nirvartayed 'viṣṇuryoniṃ kalpayatu'ityanayarcā/ </p>
          <p><a name="idp5627552"><!--anchor--></a>tataścaivājyena sthālīpākamabhighārya trirjuhuyādyathāmnāyam/ </p>
          <p><a name="idp5628096"><!--anchor--></a>mantropamantritamudapātraṃ tasyai dadyāt sarvodakārthān kuruṣveti/ </p>
          <p><a name="idp5628640"><!--anchor--></a>tataḥ samāpte karmaṇi pūrvaṃ dakṣiṇapādamabhiharantī pradakṣiṇamagnimanuparikrāmet saha
            bhartrā/ </p>
          <p><a name="idp5629296"><!--anchor--></a><a name="Note137"><!--anchor--></a> [Note: 'tato+anuparikramya'iti pā+]tato brāhmaṇān svasti <a name="Note138"><!--anchor--></a> [Note: 'saha
              bhartrā++ājyaśeṣaṃ'iti pā+]vācayitvā++ājyaśeṣaṃ prāśnīyāt pūrvaṃ pumān, paścāt
            strī; na cocchiṣṭamavaśeṣayet/ </p>
          <p><a name="idp5630848"><!--anchor--></a>tatastau saha saṃvaseyātāmaṣṭarātraṃ, tathāvidhaparicchadāveva ca syātāṃ<a name="Note139"><!--anchor--></a> [Note: 
              syātāmiti hastalikhitapustake na paṭhyate], tatheṣṭaputraṃ janayetām// </p>
          <p id="CS.4.8.12"><a name="CS.4.8.12"><!--anchor--></a>yā tu strī śyāmaṃ lohitākṣaṃ vyūḍhoraskaṃ mahābāhuṃ ca
            putramāśāsīta, yā vā kṛṣṇamṛdudīrghakeśaṃ śuklākṣaṃ śukladantaṃ tejasvinamātmavantam;
            eṣa evānayorapi homavidhiḥ/ </p>
          <p><a name="idp5633376"><!--anchor--></a>kintu paribarho varṇavarjaṃ syāt/ </p>
          <p><a name="idp5633856"><!--anchor--></a>putravarṇānurūpastu yathāśīreva tayoḥ paribarho'anyaḥ kāryaḥ syāt// </p>
          <p id="CS.4.8.13"><a name="CS.4.8.13"><!--anchor--></a>śūdrā tu namaskārameva kuryāt <a name="Note140"><!--anchor--></a> [Note: yogīndranāthasenastvamuṃ pāṭhaṃ
              na paṭhati](devāgnidvijagurutapasvisiddhebhyaḥ) //</p>
          <p id="CS.4.8.14"><a name="CS.4.8.14"><!--anchor--></a> yā yā ca yathāvidhaṃ putramāśāsīta tasyāstasyāstāṃ tāṃ
            putrāśiṣamanuniśamya tāṃstāñjanapadānmanasā'anuparikrāmayet/ </p>
          <p><a name="idp5637056"><!--anchor--></a><a name="Note141"><!--anchor--></a> [Note: 'tānanuparikramya'iti pā+]tato yā yā yeṣāṃ yeṣāṃ janapadānāṃ
            manuṣyāṇāmanurūpaṃ putramāśāsīta sā sā teṣāṃ teṣāṃ janapadānāṃ
            manuṣyāṇāmāhāravihāropacāraparicchadānanuvidhatsveti vācyā syāt/ </p>
          <p><a name="idp5638272"><!--anchor--></a>ityetat sarvaṃ putrāśiṣāṃ samṛddhikaraṃ karma vyākhyātaṃ bhavati// </p>
          <p id="CS.4.8.15"><a name="CS.4.8.15"><!--anchor--></a>na khalu kevalametadeva karma varṇavaiśeṣyakaraṃ bhavati/ </p>
          <p><a name="idp5639856"><!--anchor--></a>api tu tejodhāturapyudakāntarikṣadhātuprāyo'avadātavarṇakaro bhavati,
            pṛthivīvāyudhātuprāyaḥ kṛṣṇavarṇakaraḥ, samasarvadhātuprāyaḥ śyāmavarṇakaraḥ// </p>
          <p id="CS.4.8.16"><a name="CS.4.8.16"><!--anchor--></a>sattvavaiśeṣyakarāṇi punasteṣāṃ teṣāṃ prāṇināṃ
            mātāpitṛsattvānyantarvatnyāḥ śrutayaścābhīkṣṇaṃ svocitaṃ ca karma
            sattvaviśeṣābhyāsaśceti//</p>
          <p id="CS.4.8.17"><a name="CS.4.8.17"><!--anchor--></a> yathoktena vidhinopasaṃskṛtaśarīrayoḥ
            strīpuruṣayormiśrībhāvamāpannayoḥ śukraṃ śoṇitena saha saṃyogaṃ
            sametyāvyāpannamavyāpannena yonāvanupahatāyāmapraduṣṭe garbhāśaye
            garbhamabhinirvartayatyekāntena/ </p>
          <p><a name="idp5643344"><!--anchor--></a>yathā --- nirmale vāsasi suparikalpite rañjanaṃ samuditaguṇamupanipātādeva
            rāgamabhinirvartayati, tadvat; yathā vā kṣīraṃ dadhnā+abhiṣutamabhiṣavaṇādvihāya
            svabhāvamāpadyate dadhibhāvaṃ, śukraṃ tadvat// </p>
          <p id="CS.4.8.18"><a name="CS.4.8.18"><!--anchor--></a>evamabhinirvartamānasya garbhasya strīpuruṣatve hetuḥ pūrvamuktaḥ / </p>
          <p><a name="idp5645264"><!--anchor--></a>yathā hi bījamanupataptamuptaṃ svāṃ svāṃ prakṛtimanuvidhīyate vrīhirvā vrīhitvaṃ yavo
            vā yavatvaṃ tathā strīpuruṣāvapi yathoktaṃ hetuvibhāgamanuvidhīyete// </p>
          <p id="CS.4.8.19"><a name="CS.4.8.19"><!--anchor--></a>tayoḥ karmaṇā vedoktena <a name="Note142"><!--anchor--></a> [Note: 'vivartanam anyathātvena
              pravartanam'iti gaṅgādharaḥ]vivartanamupadiśyate prāgvyaktībhāvāt prayuktena
            samyak/ karmaṇāṃ hi deśakālasaṃpadupetānāṃ niyatamiṣṭaphalatvaṃ, tathetareṣāmitaratvam/ </p>
          <p><a name="idp5647920"><!--anchor--></a>tasmādāpannagarbhāṃ striyamabhisamīkṣya prāgvyaktībhāvādgarbhasya puṃsavanamasyai
            dadyāt/ </p>
          <p><a name="idp5648560"><!--anchor--></a>goṣṭhe jātasya nyagrodhasya prāguttarābhyāṃ śākhābhyāṃ śuṅge anupahate ādāya dvābhyāṃ
            dhānyamāṣābhyāṃ saṃpadupetābhyāṃ gaurasarṣapābhyāṃ vā saha dadhni prakṣipya puṣyeṇa
            pibet, tathaivāparāñjīvakarṣabhakāpāmārgasahacarakalkāṃśca yugapadekaikaśo yatheṣṭaṃ
            vā+apyupasaṃskṛtya payasā, kuḍyakīṭakaṃ matsyakaṃ vodakāñjalau prakṣipya puṣyeṇa pibet,
            tathā kanakamayān rājatānāyasāṃśca puruṣakānagnivarṇānaṇupramāṇān dadhni
            payasyudakāñjalau vā prakṣipya pibedanavaśeṣataḥ puṣyeṇa, puṣyeṇaiva ca śālipiṣṭasya
            pacyamānasyoṣmāṇamupāghrāya tasyaiva ca piṣṭasyodakasaṃsṛṣṭasya rasaṃ
              <a name="Note143"><!--anchor--></a> [Note: 'dehalīmupadhāya'iti pā+]dehalyāmupanidhāya dakṣiṇe nāsāpuṭe svayamāsiñcet
            picunā/ yaccānyadapi brāhmaṇā brūyurāptā vā striyaḥ puṃsavanamiṣṭaṃ taccānuṣṭheyam/ </p>
          <p><a name="idp5651440"><!--anchor--></a>iti puṃsavanāni// </p>
          <p id="CS.4.8.20"><a name="CS.4.8.20"><!--anchor--></a>ata ūrdhvaṃ garbhasthāpanāni vyākhyāsyāmaḥ---aindrī brāhmī śatavīryā
            sahasravīryā+amoghā+avyathā śivā+ariṣṭā vāṭyapuṣpī viṣvaksenakāntā cetyāsāmoṣadhīnāṃ
            śirasā dakṣiṇena vā pāṇinā dhāraṇaṃ, etābhiścaiva siddhasya payasaḥ sarpiṣo vā pānam,
            etābhiścaiva puṣye puṣye snānaṃ, sadā ca <a name="Note144"><!--anchor--></a> [Note: 'sadā caitābhiḥ'iti pā+]tāḥ
            samālabheta/ </p>
          <p><a name="idp5653808"><!--anchor--></a>tathā sarvāsāṃ jīvanīyoktānāmoṣadhīnāṃ sadopayogastaistairupayogavidhibhiḥ/ </p>
          <p><a name="idp5654400"><!--anchor--></a>iti garbhasthāpanāni vyākhyātāni bhavanti//</p>
          <p id="CS.4.8.21"><a name="CS.4.8.21"><!--anchor--></a> garbhopaghātakarāstvime bhāvā bhavanti; tadyathā---<a name="Note145"><!--anchor--></a> [Note: 
              'utkaṭaviṣamasthānakaṭhināsanasevinyāḥ'iti pā+]utkaṭaviṣamakaṭhināsanasevinyā
            vātamūtrapurīṣavegānuparundhatyā dāruṇānucitavyāyāmasevinyāstīkṣṇoṣṇātimātrasevinyāḥ
            pramitāśanasevinyā garbho mriyate+antaḥ kukṣeḥ, akāle vā sraṃsate, śoṣī vā bhavati;
            tathā+abhighātaprapīḍanaiḥ śvabhrakūpaprapātadeśāvalokanairvā+abhīkṣṇaṃ mātuḥ
            prapatatyakāle garbhaḥ, tathā+atimātrasaṃkṣobhibhiryānairyānena,
            apriyātimātraśravaṇairvā / </p>
          <p><a name="idp5657008"><!--anchor--></a>pratatottānaśāyinyāḥ punargarbhasya nābhyāśrayā nāḍī kaṇṭhamanuveṣṭayati, vivṛtaśāyinī
            naktaṃcāriṇī conmattaṃ janayati, apasmāriṇaṃ punaḥ kalikalahaśīlā, vyavāyaśīlā
            durvapuṣamahrīkaṃ straiṇaṃ vā, śokanityā bhītamapacitamalpāyuṣaṃ vā, <a name="Note146"><!--anchor--></a> [Note:  '
              abhidhyāyinī'iti pā+]abhidhyātrī paropatāpinamīrṣyuṃ straiṇaṃ vā, stenā
            tvāyāsabahulamatidrohiṇamakarmaśīlaṃ vā, amarṣiṇī caṇḍamaupadhikamasūyakaṃ vā,
            svapnanityā tandrālumabudhamalpāgniṃ vā, madyanityā pipāsālumalpasmṛtimanavasthitacittaṃ
            vā, <a name="Note147"><!--anchor--></a> [Note: 'godhāmāṃsapriyā'iti pā+]godhāmāṃsaprāyā śārkariṇamaśmariṇaṃ
            śanairmehiṇaṃ vā, varāhamāṃsaprāyā raktākṣaṃ krathanamatiparuṣaromāṇaṃ vā,
            matsyamāṃsanityā ciranimeṣaṃ stabdhākṣaṃ vā, madhuranityā pramehiṇaṃ mūkamatisthūlaṃ vā,
            amlanityā raktapittinaṃ tvagakṣirogiṇaṃ vā, lavaṇanityā śīghravalīpalitaṃ
            khālityarogiṇaṃ vā, kaṭukanityā durbalamalpaśukramanapatyaṃ vā, tiktanityā
            śoṣiṇamabalamanupacitaṃ vā, kaṣāyanityā śyāvamānāhinamudāvartinaṃ vā, yadyacca yasya
            yasya vyādhernidānamuktaṃ tattadāsevamānā+antarvatnī tannimittavikārabahulamapatyaṃ
            janayati/ </p>
          <p><a name="idp5661104"><!--anchor--></a>pitṛjāstu śukra doṣāmātṛjairapacārairvyākhyātāḥ/ </p>
          <p><a name="idp5661632"><!--anchor--></a>iti garbhopaghātakarā bhāvā <a name="Note148"><!--anchor--></a> [Note: 'vyākhyātāḥ'iti pā+]bhavantyuktāḥ / </p>
          <p><a name="idp5662592"><!--anchor--></a>tasmādahitānāhāravihārān prajāsaṃpadamicchantī strī viśeṣeṇa varjayet/sādhvācārā
            cātmānamupacareddhitābhyāmāhāravihārābhyāmiti// </p>
          <p id="CS.4.8.22"><a name="CS.4.8.22"><!--anchor--></a>vyādhīṃścāsyā
            mṛdumadhuraśiśirasukhasukumāraprāyairauṣadhāhāropacārairupacaret, na cāsyā
            vamanavirecanaśirovirecanāni prayojayet, na raktamavasecayet, sarvakālaṃ ca
            nāsthāpanamanuvāsanaṃ vā kuryādanyatrātyayikādvyādheḥ/ </p>
          <p><a name="idp5664752"><!--anchor--></a>aṣṭamaṃ māsamupādāya vamanādisādhyeṣu punarvikāreṣvātyayikeṣu
            mṛdubhirvamanādibhistadarthakāribhirvopacāraḥ syāt/ </p>
          <p><a name="idp5665456"><!--anchor--></a>pūrṇamiva tailapātram-<a name="Note149"><!--anchor--></a> [Note: 'asaṃkṣobhyāntarvartnī' iti
            pā+]asaṃkṣobhayatā+antarvatnī bhavatyupacaryā// </p>
          <p id="CS.4.8.23"><a name="CS.4.8.23"><!--anchor--></a>sā cedapacārād dvayostriṣu vā māseṣu puṣpaṃ paṣyennāsyā garbhaḥ
            sthāsyatīti vidyāt; ajātasāro hi tasmin kāle bhavati garbhaḥ// </p>
          <p id="CS.4.8.24"><a name="CS.4.8.24"><!--anchor--></a>sā ceccatuṣprabhṛtiṣu māseṣu
            krodhaśokāsūyerṣyābhayatrāsavyavāyavyāyāmasaṃkṣobhasaṃdhāraṇaviṣamāśanaśayanasthānakṣutpipāsātiyogāt
            kadāhārādvā puṣpaṃ paśyet, tasyā garbhasthāpanavidhimupadekṣyāmaḥ/ </p>
          <p><a name="idp5669120"><!--anchor--></a>puṣpadarśanādevaināṃ brūyāt---śayanaṃ
            tāvanmṛdusukhaśiśirāstaraṇasaṃstīrṇamīṣadavanataśiraskaṃ pratipadyasveti/ </p>
          <p><a name="idp5669824"><!--anchor--></a>tato yaṣṭīmadhukasarpirbhyāṃ paramaśiśiravāriṇi saṃsthitābhyāṃ picumāplāvyopasthasamīpe
            sthāpayettasyāḥ, tathā śatadhautasahasradhautābhyāṃ sarpirbhyāmadhonābheḥ sarvataḥ
            pradihyāt, sarvataśca gavyena caināṃ payasā suśītena madhukāmbunā vā nyagrodhādikaṣāyeṇa
            vā pariṣecayedadho nābheḥ, udakaṃ vā suśītamavagāhayet, kṣīriṇāṃ kaṣāyadrumāṇāṃ ca
            svarasaparipītāni <a name="Note150"><!--anchor--></a> [Note: 'tailāni' iti pā+]celāni grāhayet,
            nyagrodhādiśuṅgāsiddhayorvā kṣīrasarpoṣoḥ picuṃ grāhayet, ataścaivākṣamātraṃ prāśayet,
            prāśayedvā kevalaṃ kṣīrasarpiḥ, padmotpalakumudakiñjalkāṃścāsyai samadhuśarkarān
            lehārthaṃ dadyāt, śṛṅgāṭakapuṣkarabījakaśerukān bhakṣaṇārthaṃ,
            gandhapriyaṅgvasitotpalaśālūkodumbaraśalāṭunyagrodhaśuṅgāni vā pāyayedenāmājena payasā,
            payasā caināṃ balātibalāśāliṣaṣṭikekṣumūlakākolīśṛtena samadhuśarkaraṃ
            raktaśālīnāmodanaṃ mṛdusurabhiśītalaṃ bhojayet,
            lāvakapiñjalakuraṅgaśamvaraśaśahariṇaiṇakālapucchakarasena vā ghṛtasusaṃskṛtena
            sukhaśiśiropavātadeśasthāṃ bhojayet, krodhaśokāyāsavyavāyavyāyāmebhyaścābhirakṣet,
            saumyābhiścaināṃ kathābhirmanonukūlābhirupāsīta; tathā+asyā garbhastiṣṭhati// </p>
          <p id="CS.4.8.25"><a name="CS.4.8.25"><!--anchor--></a>yasyāḥ punarāmānvayāt puṣpadarśanaṃ syāt,
            prāyastasyāstadgarbhopaghātakaraṃ bhavati, viruddhopakramatvāttayoḥ// </p>
          <p id="CS.4.8.26"><a name="CS.4.8.26"><!--anchor--></a>yasyāḥ punaruṣṇatīkṣṇopayogādgarbhiṇyā mahati saṃjātasāre garbhe
            puṣpadarśanaṃ syādanyo vā yonisrāvastasyā garbho vṛddhiṃ na prāpnoti niḥsrutatvāt; sa
            kālamavatiṣṭhate+atimātraṃ, tamupaviṣṭakamityācakṣate kecit/ </p>
          <p><a name="idp5675744"><!--anchor--></a>upavāsavratakarmaparāyāḥ punaḥ kadāhārāyāḥ snehadveṣiṇyā vātaprakopaṇoktānyāsevamānāyā
            garbho vṛddhiṃ na prāpnoti pariśuṣkatvāt;sa cāpi <a name="Note151"><!--anchor--></a> [Note: 'kālāntaraṃ'iti
            pā+]kālamavatiṣṭhate+atimātram, aspandanaśca bhavati, taṃ tu
            nāgodaramityācakṣate// </p>
          <p id="CS.4.8.27"><a name="CS.4.8.27"><!--anchor--></a>nāryostayorubhayorapi
            cikitsitaviśeṣamupadekṣyāmaḥ---bhautikajīvanīyabṛhaṇīyamadhuravātaharasiddhānāṃ sarpiṣāṃ
            payasāmāmagarbhāṇāṃ copyogo garbhavṛddhikaraḥ; tathā saṃbhojanametaireva siddhaiśca
            ghṛtādibhiḥ <a name="Note152"><!--anchor--></a> [Note: 'sububhukṣāyāṃ'(-ḥ?)iti pā+]subhikṣāyāḥ, abhīkṣṇaṃ
            yānavāhanāpamārjanāvajṛmbhaṇairupapādanamiti// </p>
          <p id="CS.4.8.28"><a name="CS.4.8.28"><!--anchor--></a>yasyāḥ punargarbhaḥ prasupto na spandate tāṃ
            śyenamatsyagavayaśikhitāmracūḍatittirīṇāmanyatamasya sarpiṣmatā rasena māṣayūṣeṇa vā
            prabhūtasarpiṣā mūlakayūṣeṇa vā raktaśālīnāmodanaṃ mṛdumadhuraśītalaṃ bhojayet / </p>
          <p><a name="idp5680768"><!--anchor--></a>tailābhyaṅgena cāsyā
            abhīkṣṇamudarabastivaṃkṣaṇorukaṭīpārśvapṛṣṭhapradeśānīṣaduṣṇenopacaret// </p>
          <p id="CS.4.8.29"><a name="CS.4.8.29"><!--anchor--></a> yasyāḥ punarudāvartavibandhaḥ syādaṣṭame māse na cānuvāsanasādhyaṃ
            manyeta tatastasyāstadvikārapraśamanamupakalpayennirūham/ </p>
          <p><a name="idp5682656"><!--anchor--></a>udāvarto hyupekṣitaḥ sahasā <a name="Note153"><!--anchor--></a> [Note: 'garbhaṃ sagarbhāṃ garbhiṇīṃ vā nipātayet' iti
              pā+]sagarbhāṃ garbhiṇīṃ garbhamathavā+atipātayet/ </p>
          <p><a name="idp5683808"><!--anchor--></a>tatra vīraṇaśāliṣaṣṭikakuśakāśekṣuvālikāvetasaparivyādhamūlānāṃ
            bhūtīkānantākāśmaryaparūṣakamadhukamṛdvīkānāṃ ca payasā+ardhodakenodgamayya rasaṃ
            priyālabibhītakamajjatilakalkasaṃprayuktamīṣallavaṇamanatyuṣṇaṃ ca nirūhaṃ dadyāt/ </p>
          <p><a name="idp5684816"><!--anchor--></a>vyapagatavibandhāṃ caināṃ sukhasalilapariṣiktāṅgīṃ sthairyakaramavidāhinamāhāraṃ
            bhuktavatīṃ sāvaṃ madhurakasiddhena tailenānuvāsayet/ </p>
          <p><a name="idp5685568"><!--anchor--></a>nyubjāṃ tvenāmāsthāpanānuvāsanābhyāmupacaret//</p>
          <p id="CS.4.8.30"><a name="CS.4.8.30"><!--anchor--></a> yasyāḥ punaratimātradoṣopacayādvā tīkṣṇoṣṇātimātrasevanādvā
            vātamūtrapurīṣavegavidhāraṇairvā viṣamāśa(sa)naśayanasthānasaṃpīḍanābhighātairvā
            krodhaśokerṣyābhayatrāsādibhirvā sāhasairvā+aparaiḥ karmabhir-<a name="Note154"><!--anchor--></a> [Note: 'antaḥkukṣau'iti
              pā+]antaḥkukṣergarbho mriyate, tasyāḥ stimitaṃ stabdhamudaramātataṃ
            śītamaśmāntargatamiva bhavatyaspandano garbhaḥ, śūlamadhikamupajāyate, na cāvyaḥ
            prādurbhavanti, yonirnaprasravati, akṣiṇī cāsyāḥ sraste bhavataḥ, tāmyati, vyathate,
            bhramate, śvasiti, aratibahulā ca bhavati, na cāsyā vegaprādurbhāvo yathāvadupalabhyate;
            ityevaṃlakṣaṇāṃ striyaṃ mṛtagarbheyamiti vidyāt// </p>
          <p id="CS.4.8.31"><a name="CS.4.8.31"><!--anchor--></a>tasya garbhaśalyasya jarāyuprapātanaṃ karma saṃśamanamityāhureke,
            mantrādikamatharvavedavihitamityeke, paridṛṣṭakarmaṇā śalyahartrā haraṇamityeke/ </p>
          <p><a name="idp5689760"><!--anchor--></a>vyapagatagarbhaśalyāṃ tu striyamāmagarbhāṃ
            surāsīdhvariṣṭamadhumadirāsavānāmanyatamamagre sāmarthyataḥ
            pāyayedgarbhakoṣṭhaśuddhyarthamartivismaraṇārthaṃ praharṣaṇārthaṃ ca , ataḥ paraṃ
              saṃprīṇanair-<a name="Note155"><!--anchor--></a> [Note: 'bṛṃhaṇaiḥ'iti
            pā+]balānurakṣibhirasnehasaṃprayuktairyavāgvādibhirvā
            tatkālayogibhirāhārairupacareddoṣadhātukledaviśoṣaṇamātraṃ kālam/ </p>
          <p><a name="idp5691520"><!--anchor--></a>ataḥ paraṃ snehapānairbastibhirāhāravidhibhiśca
            dīpanīyajīvanīyabṛṃhaṇīyamadhuravātaharasamākhyātairupacaret/ </p>
          <p><a name="idp5692208"><!--anchor--></a>paripakvagarbhaśalyāyāḥ punarvimuktagarbhaśalyāyāstadahareva snehopacāraḥ syāt// </p>
          <p id="CS.4.8.32"><a name="CS.4.8.32"><!--anchor--></a>paramato nirvikāramāpyāyyamānasya garbhasya māse māse
            karmopadekṣyāmaḥ /prathame māse śaṅkitā cedgarbhamāpannā kṣīramanupaskṛtaṃ
            mātrāvacchītaṃ kāle kāle pibet, sātmyameva ca bhojanaṃ sāyaṃ prātaśca bhuñjīta; dvitīye
            māse kṣīrameva ca madhurauṣadhasiddhaṃ; tṛtīye māse kṣīraṃ madhusarpirbhyāmupasaṃsṛjya;
            caturthe māse kṣīranavanītamakṣamātramaśnīyāt; pañcame māse kṣīrasarpiḥ; ṣaṣṭhe māse
            kṣīrasarpirmadhurauṣadhasiddhaṃ; tadeva saptame māse / </p>
          <p><a name="idp5694304"><!--anchor--></a>tatra garbhasya keśā jāyamānā māturvidāhaṃ janayantīti striyo bhāṣante; tanneti
            bhagavānātreyaḥ, kintu garbhotpīḍanādvātapittaśleṣmāṇa uraḥ prāpya vidāhaṃ janayanti,
            tataḥ kaṇḍūrupajāyate, kaṇḍūmūlā ca kikkisāvāptirbhavati/ </p>
          <p><a name="idp5695296"><!--anchor--></a>tatra kolodakena navanītasya madhurauṣadhasiddhasya pāṇitalamātraṃ kāle kāle+asyai
            pānārthaṃ dadyāt, candanamṛṇālakalkaiścāsyāḥ stanodaraṃ vimṛdnīyāt,
            śirīṣadhātakīsarṣapamadhukacūrṇairvā, kuṭajārjakabījamustaharidrākalkairvā,
            nimbakolasurasamañjiṣṭhākalkairvā, pṛṣatahariṇaśaśarudhirayutayā triphalayā vā;
            karavīrapatrasiddhena tailenābhyaṅgaḥ; pariṣekaḥ punarmālatīmadhukasiddhenāmbhasā;
            jātakaṇḍūśca kaṇḍūyanaṃ varjayettvagbhedavairūpyaparihārārtham, asahyāyāṃ tu
            kaṇḍvāmunmardanoddharṣaṇābhyāṃ parihāraḥ syāt; madhuramāhārajātaṃ
            vātaharamalpamasnehalavaṇamalpodakānupānaṃ ca bhuñjīta / </p>
          <p><a name="idp5697360"><!--anchor--></a>aṣṭame tu māse kṣīrayavāgūṃ sarpiṣmatīṃ kāle kāle pibet; tanneti bhadrakāpyaḥ,
            paiṅgalyābādho hyasyā garbhamāgacchediti; astvatra paiṅgalyābādha ityāha bhagavān
            punarvasurātreyaḥ , na tvevaitanna kāryam; evaṃ kurvatī
            hyarogā++ārogyabalavarṇasvarasaṃhananasaṃpadupetaṃ jñātīnāmapi śreṣṭhamapatyaṃ janayati/ </p>
          <p><a name="idp5698368"><!--anchor--></a>navame tu khalvenāṃ māse madhurauṣadhasiddhena tailenānuvāsayet/ </p>
          <p><a name="idp5698912"><!--anchor--></a>ataścaivāsyāstailāt picuṃ yonau praṇayedgarbhasthānamārgasnehanārtham/yadidaṃ karma
            prathamaṃ māsaṃ samupādāyopadiṣṭamānavamānmāsāttena garbhiṇyā garbhasamaye
              <a name="Note156"><!--anchor--></a> [Note: 'garbhadhāraṇe' iti pā+]garbhadhāriṇīkukṣikaṭīpārśvapṛṣṭhaṃ mṛdūbhavati,
            vātaścānulomaḥ saṃpadyate, mūtrapurīṣe ca prakṛtibhūte sukhena mārgamanupadyate,
            carmanakhāni ca mārdavamupayānti, balavarṇau copacīyete; putraṃ ceṣṭaṃ saṃpadupetaṃ
            sukhinaṃ sukhenaiṣā kāle prajāyata iti//</p>
          <p id="CS.4.8.33"><a name="CS.4.8.33"><!--anchor--></a> prāk caivāsyā navamānmāsāt sūtikāgāraṃ
            kārayedapahṛtāsthiśarkarākapāle deśe praśastarūparasagandhāyāṃ bhūmau
            prāgdvāramudagdvāraṃ vā bailvānāṃ kāṣṭhānāṃ taindukaiṅgudakānāṃ bhāllātakānāṃ
            vāra(ru)ṇānāṃ khādirāṇāṃ vā; yāni cānyānyapi brāhmaṇāḥ śaṃseyuratharvavedavidasteṣāṃ;
            vasanālepanācchādanāpidhānasaṃpadupetaṃ
            vāstuvidyāhṛdayayogāgnisalilodūkhalavarcaḥsthānasnānabhūmimahānasamṛtusukhaṃ ca// </p>
          <p id="CS.4.8.34"><a name="CS.4.8.34"><!--anchor--></a>tatra
            sarpistailamadhusaindhavasauvarcalakālaviḍalavaṇaviḍaṅgakuṣṭhakilimanāgarapippalīpipalīmūlahastipippalīmaṇḍūkaparṇyelālāṅgalīvacācavyacitrikacirabilvahiṅgusarṣapalaśunakatakakaṇakaṇikānīpātasībalvajabhūrjakulatthamaireyasurāsavāḥ
            sannihitāḥ syuḥ; tathā+aśmānau dvau, dve ku(ca)ṇḍamusale, dve udūkhale, <a name="Note157"><!--anchor--></a> [Note: 'kharo
              vṛṣabhaśca'iti pā+]kharavṛṣabhaśca, dvau ca tīkṣṇau sūcīpippalakau
            sauvarṇarājatau, śastrāṇi ca tīkṣṇāyasāni, dvau ca bilvamayau paryaṅkau,
            taindukaiṅgudāni ca kāṣṭhānyagnisandhukṣaṇāni, striyaśca bahvyo bahuśaḥ prajātāḥ
            sauhārdayuktāḥ satatamanuraktāḥ pradakṣiṇācārāḥ pratipattikuśalāḥ
            prakṛtivatsalāstyaktaviṣādāḥ kleśasahinyo+abhimatāḥ, brāhmaṇāścātharvavedavidaḥ;
            yaccānyadapi tatra samarthaṃ manyeta, yaccānyacca brāhmaṇā brūyuḥ striyaśca vṛddhāstat
            kāryam// </p>
          <p id="CS.4.8.35"><a name="CS.4.8.35"><!--anchor--></a>tataḥ pravṛtte navame māse puṇye+ahani praśastanakṣatrayogamupagate
            praśaste bhagavati śaśini kalyāṇe kalyāṇe ca karaṇe maitre muhūrte śāntiṃ hutvā
            gobrāhmaṇamagnimudakaṃ cādau praveśya gobhyastṛṇodakaṃ madhulājāṃśca pradāya
            brāhmaṇebhayo+akṣatān sumanaso nāndīmukhāni ca phalānīṣṭāni
            dattvodakapūrvamāsanasthebhyo+abhivādya punarācamya svasti vācayet/ </p>
          <p><a name="idp5707168"><!--anchor--></a>tataḥ puṇyāhaśabdena gobrāhmaṇaṃ <a name="Note158"><!--anchor--></a> [Note: 'anvāvartamānā praviśet'iti
            pā+]samanuvartamānā pradakṣiṇaṃ praviśet sūtikāgāram/ </p>
          <p><a name="idp5708304"><!--anchor--></a>tatrasthā ca prasavakālaṃ pratīkṣet// </p>
          <p id="CS.4.8.36"><a name="CS.4.8.36"><!--anchor--></a>tasyāstu khalvimāni liṅgāni prajananakālamabhito bhavanti;
            tadyathā---klamo gātrāṇāṃ, glānirānanasya, akṣṇoḥ śaithilyaṃ,
              <a name="Note159"><!--anchor--></a> [Note: 'akṣṇorvimuktabandhanatvamiva'iti pā+]vimuktabandhanatvamiva vakṣasaḥ,
            kukṣeravasraṃsanam, adhogurutvaṃ, vaṃkṣaṇabastikaṭīkukṣipārśvapṛṣṭhanistodaḥ, yoneḥ
            prasravaṇam, anannābhilāṣaśceti; tato+anantaramāvīnāṃ prādurbhāvaḥ, prasekaśca
            garbhodakasya// </p>
          <p id="CS.4.8.37"><a name="CS.4.8.37"><!--anchor--></a>āvīprādurbhāve tu bhūmau śayanaṃ vidadhyānmṛdvāstaraṇopapannam/ </p>
          <p><a name="idp5711984"><!--anchor--></a><a name="Note160"><!--anchor--></a> [Note: 'tadadhyāsīnāṃ tāṃ tataḥ'iti pā+]tadadhyāsīta sā/ </p>
          <p><a name="idp5712784"><!--anchor--></a>tāṃ tataḥ samantataḥ parivārya yathoktaguṇāḥ striyaḥ paryupāsīrannāśvāsayantyo
              vāgbhir-<a name="Note161"><!--anchor--></a> [Note: 'grāhaṇīyābhirupadiṣṭavadarthābhidhāyinībhiḥ' iti
            pā+]grāhiṇīyābhiḥ sāntvanīyābhiśca// </p>
          <p id="CS.4.8.38"><a name="CS.4.8.38"><!--anchor--></a>sā cedāvībhiḥ saṃkliśyamānā na prajāyetāthaināṃ brūyāt---uttiṣṭha,
            musalamanyataraṃ gṛhṇīṣva, anenaitadulūkhalaṃ dhānyapūrṇaṃ muhurmuhurabhijahi
            muhurmuhuravajṛmbhasva caṅkramasva cāntarā+antareti; evamupadiśantyeke/ </p>
          <p><a name="idp5715552"><!--anchor--></a>tannetyāha bhagavānātreyaḥ/ </p>
          <p><a name="idp5716016"><!--anchor--></a>dāruṇavyāyāmavarjanaṃ hi garbhiṇyāḥ satatamupadiśyate, viśeṣataśca prajananakāle
            pracalitasarvadhātudoṣāyāḥ sukumāryā nāryā musalavyāyāmasamīrito vāyurantaraṃ labdhvā
            prāṇān hiṃsyāt, duṣpratīkāratamā hi tasmin kāle viśeṣeṇa bhavati garbhiṇī;
            tasmānmusalagrahaṇaṃ parihāryamṛṣayo manyante, jṛmbhaṇaṃ caṅkramaṇaṃ ca
            punaranuṣṭheyamiti / </p>
          <p><a name="idp5717024"><!--anchor--></a>athāsyai dadyāt kuṣṭhailālāṅgalikīvacācikatracirabilvacavyacūrṇamupaghrātuṃ, sā
            tanmuhurmuhurupajighret, tathā bhūrjapatradhūmaṃ śiṃśapāsāradhūmaṃ vā/ </p>
          <p><a name="idp5717824"><!--anchor--></a>tasyāścāntarā+antarā kaṭīpārśvapṛṣṭhasakthideśānīṣaduṣṇena <a name="Note162"><!--anchor--></a> [Note: 'anumukhaṃ'iti
              pā+]tailenābhyajyānusukhamavamṛd(n?)gīyāt/ </p>
          <p><a name="idp5718976"><!--anchor--></a>anena karmaṇā garbho+<a name="Note163"><!--anchor--></a> [Note: 'avāggarbhaḥ'iti pā+]avāk pratipadyate// </p>
          <p id="CS.4.8.39"><a name="CS.4.8.39"><!--anchor--></a>sa yadā jānīyādvimucya hṛdayamudaramasyāstvāviśati,
            bastiśiro+avagṛhṇāti, tvarayantyenāmāvyaḥ, parivartate+<a name="Note164"><!--anchor--></a> [Note: 'avāggarbhaḥ'iti
            pā+]adho garbha iti; asyāmavasthāyāṃ paryaṅkamenāmāropya pravāhayitumupakrameta/ </p>
          <p><a name="idp5721760"><!--anchor--></a>karṇe cāsyā mantramimamanukūlā strī japet--- 'kṣitirjalaṃ viyattejo <a name="Note165"><!--anchor--></a> [Note: 'indraḥ' iti
              pā+]vāyurviṣṇuḥ prajāpatiḥ/ </p>
          <p><a name="idp5722864"><!--anchor--></a>sagarbhāṃ tvāṃ sadā pāntu vaiśalyaṃ ca diśantu te// </p>
          <p><a name="idp5723392"><!--anchor--></a> prasūṣva tvamavikliṣṭamavikliṣṭā śubhānane !/ </p>
          <p><a name="idp5723920"><!--anchor--></a>kārtikeyadyutiṃ putraṃ kārtikeyābhirakṣitam' iti// </p>
          <p id="CS.4.8.40"><a name="CS.4.8.40"><!--anchor--></a>tāścaināṃ yathoktaguṇāḥ striyo+anuśiṣyuḥ---anāgatāvīrmā
            pravāhiṣṭhāḥ; <a name="Note166"><!--anchor--></a> [Note: 'yadyanāgatāvīḥ'iti pā+]yā hyanāgatāvīḥ pravāhate
            vyarthamevāsyāstat karma bhavati, prajā cāsyā vikṛtā vikṛtimāpannā ca,
            śvāsakāsaśoṣaplīhaprasaktā vā bhavati/ </p>
          <p><a name="idp5726304"><!--anchor--></a>yathā hi kṣavathūdgāravātamūtrapurīṣavegān prayatamāno+apyaprāptakālānna labhate
            kṛcchreṇa <a name="Note167"><!--anchor--></a> [Note: 'vā labhate'iti pā+]vā+apyavāpnoti, tathā+anāgatakālaṃ garbhamapi
            pravāhamāṇā; yathā caiṣāmeva kṣavathvādīnāṃ sandhāraṇamupaghātāyopapadyate, tathā
            prāptakālasya garbhasyāpravāhaṇamiti/sā yathānirdeśaṃ kuruṣveti vaktavyā syāt/ </p>
          <p><a name="idp5727952"><!--anchor--></a>tathā ca kurvatī śanaiḥ pūrvaṃ pravāheta, tato+anantaraṃ balavattaram/tasyāṃ ca
            pravāhamāṇāyāṃ striyaḥ śabdaṃ kuryuḥ---'prajātā prajātā dhanyaṃ dhanyaṃ putram' iti / </p>
          <p><a name="idp5728784"><!--anchor--></a>tathā+asyā harṣeṇāpyāyyante prāṇāḥ// </p>
          <p id="CS.4.8.41"><a name="CS.4.8.41"><!--anchor--></a>yadā ca prajātā syāttadaivaināmavekṣeta---kācidasyā aparā prapannā
            na veti / </p>
          <p><a name="idp5730368"><!--anchor--></a>tasyāścedaparā na prapannā syādathaināmanyatamā strī dakṣiṇena pāṇinā
            nābherupariṣṭādbalavannipīḍya savyena pāṇinā pṛṣṭhata upasaṃgṛhya tāṃ sunirdhūtaṃ
            nirdhunuyāt/ </p>
          <p><a name="idp5731232"><!--anchor--></a>athāsyāḥ pārṣṇyā śroṇīmākoṭayet / </p>
          <p><a name="idp5731728"><!--anchor--></a>asyāḥ sphicāvupasaṃgṛhya supīḍitaṃ pīḍayet/ </p>
          <p><a name="idp5732256"><!--anchor--></a>athāsyā bālaveṇyā kaṇṭhatālu parimṛśet/ </p>
          <p><a name="idp5732768"><!--anchor--></a>bhūrjapatrakācamaṇisarpanirmokaiścāsyā yoniṃ dhūpayet/ </p>
          <p><a name="idp5733296"><!--anchor--></a>kuṣṭhatālīsakalkaṃ <a name="Note168"><!--anchor--></a> [Note: 'balvajakvāthe'iti pā+]balvajayūṣe maireyasurāmaṇḍe
            tīkṣṇe kaulatthe vā yūṣe maṇḍūkaparṇīpippalīsaṃpāke vā saṃplāvya pāyayedenām/ </p>
          <p><a name="idp5734512"><!--anchor--></a>tathā sūkṣmailākilimakuṣṭhanāgaraviḍaṅgapippalīkālāgurucavyacitrakopakuñcikākalkaṃ
            kharavṛṣabhasya vā <a name="Note169"><!--anchor--></a> [Note: 'kharasyavṛṣasya vā jarato dakṣiṇaṃ parṇamutkṛtya'iti
              pā+]jīvato dakṣiṇaṃ karṇamutkṛtya dṛṣadi jarjarīkṛtya
              <a name="Note170"><!--anchor--></a> [Note: 'balvajayūṣādīnāmanyatame'iti pā+]balvajakvāthādīnāmāplāvanānāmanyatame
            prakṣipyāplāvya muhūrtasthitamuddhṛtya tadāplāvanaṃ pāyayedenām/ </p>
          <p><a name="idp5736720"><!--anchor--></a>śatapuṣpākuṣṭhamadanahiṅgusiddhasya cainām tailasya picuṃ grāhayet/ataścaivānuvāsayet / </p>
          <p><a name="idp5737232"><!--anchor--></a>etaireva cāplāvanaiḥ
            phalajīmūtekṣvākudhāmārgavakuṭajakṛtavedhanahastipippalyupahitairāsthāpayet/ </p>
          <p><a name="idp5737888"><!--anchor--></a>tadāsthāpanamasyāḥ saha vātamūtrapurīṣairnirharatyaparāmāsaktāṃ
              <a name="Note171"><!--anchor--></a> [Note: 'vāyoranulomagamanāt'iti pā+]vāyorevāpratilomagatvāt/ </p>
          <p><a name="idp5739024"><!--anchor--></a>aparāṃ hi vātamūtrapurīṣāṇyanyāni <a name="Note172"><!--anchor--></a> [Note: 'cāntarbahirmukhāni'iti
            pā+]cāntarbahirmārgāṇi sajjanti// </p>
          <p id="CS.4.8.42"><a name="CS.4.8.42"><!--anchor--></a>tasyāstu khalvaparāyāḥ prapatanārthe karmaṇi kriyamāṇe
            jātamātrasyaiva kumārasya kāryāṇyetāni karmāṇi bhavanti; tadyathā---aśmanoḥ saṃghaṭṭanaṃ
            karṇayormūle, śītodakenoṣṇodakena vā <a name="Note173"><!--anchor--></a> [Note: 'sukhena pariṣekaḥ'iti
            pā+]mukhapariṣekaḥ, tathā sa kleśavihatān prāṇān punarlabheta/ </p>
          <p><a name="idp5742032"><!--anchor--></a>kṛṣṇakapālikāśūrpeṇa cainamabhiniṣpuṇīyuryadyaceṣṭaḥ syād yāvat prāṇānāṃ pratyāgamanam
              (<a name="Note174"><!--anchor--></a> [Note: ayaṃ pāṭho hastalikhitapustake nopalabhyate]tattat sarvameva kāryam)/ </p>
          <p><a name="idp5743264"><!--anchor--></a>tataḥ pratyāgataprāṇaṃ prakṛtibhūtamabhisamīkṣya snānodakagrahaṇābhyāmupapādayet// </p>
          <p id="CS.4.8.43"><a name="CS.4.8.43"><!--anchor--></a>athāsya tālvoṣṭhakaṇṭhajihvāpramārjanamārabhetāṅgulyā
            suparilikhitanakhayā suprakṣālitopadhānakārpāsa?sapicumatyā/ </p>
          <p><a name="idp5745056"><!--anchor--></a>prathamaṃ pramārjitāsyasya cāsya śirastālu kārpāsapicunā snehagarbheṇa
            pratisaṃchādayet/ </p>
          <p><a name="idp5745696"><!--anchor--></a>tato+asyānantaraṃ saindhavopahitena sarpiṣā kāryaṃ pracchardanam// </p>
          <p id="CS.4.8.44"><a name="CS.4.8.44"><!--anchor--></a>tataḥ kalpanaṃ nāḍyāḥ / </p>
          <p><a name="idp5747200"><!--anchor--></a>atastasyāḥ kalpanavidhimupadekṣyāmaḥ---nābhibandhanāt prabhṛtyaṣṭāṅgulamabhijñānaṃ
            kṛtvā chedanāvakāśasya dvayorantarayoḥ śanairgṛhītvā tīkṣṇena raukmarājatāyasānāṃ
              chedanānāmanyatamena-<a name="Note175"><!--anchor--></a> [Note: 'ūrdhvadhāreṇa'iti pā+]ārdhadhāreṇa chedayet/ </p>
          <p><a name="idp5748624"><!--anchor--></a>tāmagre sūtreṇopanibadhya kaṇṭhe+asya śithilamavasṛjet/ </p>
          <p><a name="idp5749152"><!--anchor--></a>tasya cennābhiḥ pacyeta, tāṃ lodhramadhukapriyaṅgusuradāruharidrākalkasiddhena
            tailenābhyajyāt, eṣāmeva tailauṣadhānāṃ cūrṇenāvacūrṇayet/ </p>
          <p><a name="idp5749904"><!--anchor--></a>iti nāḍīkalpanavidhiruktaḥ samyak// </p>
          <p id="CS.4.8.45"><a name="CS.4.8.45"><!--anchor--></a>asamyakkalpane hi nāḍyā
            āyāmavyāyāmottuṇḍitā-piṇḍalikā-vināmikā-vijṛmbhikābādhebhyo bhayam/ </p>
          <p><a name="idp5751472"><!--anchor--></a>tatrāvidāhibhirvātapittapraśamanairabhyaṅgotsādanapariṣekaiḥ sarpirbhiścopakrameta
            gurulāghavamabhisamīkṣya// </p>
          <p id="CS.4.8.46"><a name="CS.4.8.46"><!--anchor--></a>ato+anantaraṃ jātakarma kumārasya kāryam/ </p>
          <p><a name="idp5753072"><!--anchor--></a>tadyathā---madhusarpiṣī mantropamantrite yathāmnāyaṃ prathamaṃ prāśituṃ dadyāt/ </p>
          <p><a name="idp5753664"><!--anchor--></a>stanamata ūrdhvametenaiva vidhinā dakṣiṇaṃ pātuṃ purastāt prayacchet/ </p>
          <p><a name="idp5754224"><!--anchor--></a><a name="Note176"><!--anchor--></a> [Note: 'athāsya'iti pā+]athātaḥ śīrṣataḥ sthāpayedudakumbhaṃ mantropamantritam// </p>
          <p id="CS.4.8.47"><a name="CS.4.8.47"><!--anchor--></a>athāsya rakṣāṃ
            vidadhyāt---ādānīkhadirakarkandhupīluparūṣakaśākhābhirasyā gṛhaṃ samantataḥ parivārayet/
            sarvataśca sūtikāgārasya sarṣapātasītaṇḍulakaṇakaṇikāḥ prakireyuḥ / </p>
          <p><a name="idp5756384"><!--anchor--></a>tathā taṇdulabalihomaḥ satatam-<a name="Note177"><!--anchor--></a> [Note: 'ubhayataḥkālaṃ'iti pā+]ubhayakālaṃ
              <a name="Note178"><!--anchor--></a> [Note: 'prāṅnāmakarmaṇaḥ'iti pā+]kriyetānāmakarmaṇaḥ / </p>
          <p><a name="idp5757952"><!--anchor--></a>dvāre ca musalaṃ dehalīmanu tiraścīnaṃ nyaset/ </p>
          <p><a name="idp5758464"><!--anchor--></a>vacākuṣṭhakṣaumakahiṅgusarṣpātasīlaśunakaṇakaṇikānāṃ rakṣoghnasamākhyātānāṃ cauṣadhīnāṃ
            poṭṭalikāṃ baddhvā sūtikāgārasyottaradehalyāmavasṛjet, tathā sūtikāyāḥ kaṇṭhe
            saputrāyāḥ, sthālyudakakumbhaparyaṅkeṣvapi, tathaiva ca dvayordvārapakṣayoḥ/ </p>
          <p><a name="idp5759472"><!--anchor--></a>kaṇakakaṇṭakendhanavānagnistindukakāṣṭhendhanaścāgniḥ sūtikāgārasyābhyantarato nityaṃ
            syāt/ </p>
          <p><a name="idp5760128"><!--anchor--></a>striyaścaināṃ yathoktaguṇāḥ suhṛdaścānuścānujāgṛyur(anujāgṛyur?)-daśāhaṃ dvādaśāhaṃ vā/ </p>
          <p><a name="idp5760768"><!--anchor--></a>anuparatapradānamaṅgalāśīḥstutigītavāditramannapānaviśadamanuraktaprahṛṣṭajanasaṃpūrṇaṃ
            ca tadveśma kāryam/ </p>
          <p><a name="idp5761456"><!--anchor--></a>brāhmaṇaścātharvavedavit satatamubhayakālaṃ śāntiṃ juhuyāt svastyayanārthaṃ kumārasya
            tathā sūtikāyāḥ / </p>
          <p><a name="idp5762128"><!--anchor--></a>ityetadrakṣāvidhānamuktam// </p>
          <p id="CS.4.8.48"><a name="CS.4.8.48"><!--anchor--></a>sūtikāṃ tu khalu bubhukṣitāṃ viditvā snehaṃ pāyayeta paramayā śaktyā
            sarpistailaṃ vasāṃ majjānaṃ vā sātmyībhāvamabhisamīkṣya
            pippalīpippalīmūlacavyacitrakaśṛṅgaveracūrṇasahitam/ </p>
          <p><a name="idp5763968"><!--anchor--></a>snehaṃ pītavatyāśca sarpistailābhyāmabhyajya veṣṭayedudaraṃ mahatā+acchena vāsasā;
            tathā tasyā na vāyurudare vikṛtimutpādayatyanavakāśatvāt/jīrṇe tu snehe
            pippalyādibhireva siddhāṃ yavāgūṃ susnigdhāṃ dravāṃ <a name="Note179"><!--anchor--></a> [Note: 'mātrāṃ'iti pā+]mātraśaḥ
            pāyayet/ </p>
          <p><a name="idp5765440"><!--anchor--></a>ubhayataḥkālaṃ coṣṇodakena ca pariṣecayet prāk snehayavāgūpānābhyām/ </p>
          <p><a name="idp5766016"><!--anchor--></a>evaṃ pañcarātraṃ saptarātraṃ vā+anupālya krameṇāpyāyayet/ </p>
          <p><a name="idp5766560"><!--anchor--></a>svasthavṛttametāvat sūtikāyāḥ// </p>
          <p id="CS.4.8.49"><a name="CS.4.8.49"><!--anchor--></a>tasyāstu khalu yo vyādhirutpadyate sa kṛcchrasādhyo bhavatyasādhyo
            vā, garbhavṛddhikṣayitaśithilasarvadhātutvāt,
            pravāhaṇavedanākledanaraktaniḥsrutiviśeṣaśūnyaśarīratvācca; tasmāttāṃ yathoktena
            vidhinopacaret;
            bhautikajīvanīyabṛṃhaṇīyamadhuravātaharasiddhairabhyaṅgotsādanapariṣekāvagāhanānnapānavidhibhirviśeṣataścopacaret;
            viśeṣato hi śūnyaśarīrāḥ striyaḥ prajātā bhavanti// </p>
          <p id="CS.4.8.50"><a name="CS.4.8.50"><!--anchor--></a>daśame <a name="Note180"><!--anchor--></a> [Note: 'daśamyāṃ niśyatītāyām'iti pā+]tvahani saputrā
            strī sarvagandhauṣadhairgaurasarṣapalodhraiśca snātā laghvahataśucivastraṃ
              <a name="Note181"><!--anchor--></a> [Note: ['laghvahatavastraparihitā'iti pā+]paridhāya
            pavitreṣṭalaghuvicitrabhūṣaṇavatī ca saṃspṛśya maṅgalānyucitāmarcayitvā ca devatāṃ
            śikhinaḥ śuklavāsaso+avyaṅgāṃśca brāhmaṇān svasti vācayitvā <a name="Note182"><!--anchor--></a> [Note: 'kumāramahatena
              vāsasā++ācchādayet prākśirasamudakśirasaṃ vā saṃveśya'iti pā+ ]kumāramahatānāṃ
            ca vāsasāṃ saṃcaye prākśirasamudakśirasaṃ vā saṃveśya devatāpūrvaṃ dvijātibhyaḥ
            praṇamatītyuktvā kumārasya pitā dve nāmanī kārayennākṣatrikaṃ nāmābhiprāyikaṃ ca / </p>
          <p><a name="idp5772192"><!--anchor--></a>tatrābhiprāyikaṃ ghoṣavadādyantasthāntamūṣmāntaṃ vā+<a name="Note183"><!--anchor--></a> [Note: 'vṛddhatripuruṣāntaraṃ'iti
              pā+]avṛddhaṃ tripuruṣānūkamanavapratiṣṭhitaṃ, nākṣātrikaṃ tu
              <a name="Note184"><!--anchor--></a> [Note: ['nakṣatradevatāsaṃyuktaṃ kṛtaṃ'iti pā+]nakṣatradevatāsamānākhyaṃ
            dvyakṣaraṃ caturakṣaraṃ vā//</p>
          <p id="CS.4.8.51"><a name="CS.4.8.51"><!--anchor--></a>/ <a name="Note185"><!--anchor--></a> [Note: 'kṛte'iti pā+]vṛtte ca nāmakarmaṇi kumāraṃ
            parīkṣitumupakrametāyuṣaḥ pramāṇajñānahetoḥ/ </p>
          <p><a name="idp5775648"><!--anchor--></a>tatremānyāyuṣmatāṃ kumārāṇāṃ lakṣaṇāni bhavanti/ </p>
          <p><a name="idp5776192"><!--anchor--></a>tadyathā---ekaikajā mṛdavo+alpāḥ snigdhāḥ subaddhamūlāḥ kṛṣṇāḥ keśāḥ praśasyante,
            sthirā bahalā tvak, prakṛtyā+atisaṃpannamīṣat-<a name="Note186"><!--anchor--></a> [Note: 'pramāṇātiriktaṃ'iti
            pā+]pramāṇātivṛttamanurūpamātapatropamaṃ śiraḥ, vyūḍhaṃ dṛḍhaṃ samaṃ
            suśliṣṭaśaṅkhasandhyūrdhvavyañjanasaṃpannamupacitaṃ valibhamardhacandrākṛti lalāṭaṃ,
            bahalau vipulasamapīṭhau samau nīcairvṛddhau pṛṣṭhato+avanatau suśliṣṭakarṇaputrakau
            mahācchidrau karṇau, īṣatpralambinyāvasaṃgate same saṃhate mahatyau bhuvau, same
            samāhitadarśane vyaktabhāgavibhāge balavatī tejasopapanne svaṅgāpāṅge cakṣuṣī, ṛjvī
            mahocchvāsā vaṃśasaṃpanneṣadavanatāgrā nāsikā, mahadṛjusuniviṣṭadantamāsyam,
            āyāmavistāropapannā ślakṣṇā tanvī <a name="Note187"><!--anchor--></a> [Note: 'prakṛtiyuktā pāṭalavarṇā'iti
            pā+]prakṛtivarṇayuktā jihvā, ślakṣṇaṃ yuktopacayamūṣmopapannaṃ raktaṃ tālu,
            mahānadīnaḥ snigdho+anunādī gambhīrasamuttho dhīraḥ svaraḥ, nātisthūlau nātikṛśau
            vistāropapannāvāsyapracchādanau raktāvoṣṭhau, mahatyau hanū, vṛttā nātimahatī
            grīvā,vyūḍhamupacitamuraḥ, gūḍhaṃ jatru pṛṣṭhavaṃśaśca, viprakṛṣṭāntarau stanau,
            asaṃpātinī sthire pārśve, vṛttaparipūrṇāyatau bāhū sakthinī aṅgulayaśca, mahadupacitaṃ
            pāṇipādaṃ, sthirā vṛttāḥ snigdhāstāmrāstuṅgāḥ kūrmākārāḥ karajāḥ, pradakṣiṇāvartā
            sotsaṅgā ca nābhiḥ, urastribhāgahīnā samā samupacitamāṃsā kaṭī, vṛttau
            sthiropacitamāṃsau nātyunnatau nātyavanatau sphicau, anupūrvaṃ vṛttāvupacayayuktāvūrū,
            nātyupacite nātyapacite eṇīpade pragūḍhasirāsthisandhī jaṅghe, nātyupacitau nātyapacitau
            gulphau, pūrvopadiṣṭaguṇau pādau kūrmākārau, prakṛtiyuktāni vātamūtrapurīṣaguhyāni tathā
            svapr(n?)ajāgaraṇāyāsasmitaruditastanagrahaṇāni, yacca kiñcidanyadapyanuktamasti tadapi
            sarvaṃ prakṛtisaṃpannamiṣṭaṃ, viparītaṃ punaraniṣṭam/ </p>
          <p><a name="idp5781232"><!--anchor--></a>iti dīrghāyurlakṣaṇāni// </p>
          <p id="CS.4.8.52"><a name="CS.4.8.52"><!--anchor--></a>ato dhātrīparīkṣāmupadekṣyāmaḥ / </p>
          <p><a name="idp5782624"><!--anchor--></a>atha brūyāt---dhātrīmānaya samānavarṇāṃ yauvanasthāṃ
              nibhṛtāmanāturāmavyaṅgāmavyasanāmavirūpām-<a name="Note188"><!--anchor--></a> [Note: 'avijugupsāmajugupsitāṃ'iti
            pā+]ajugupsitāṃ deśajātīyāmakṣudrāmakṣudrakarmiṇīṃ kule jātāṃ vatsalāmarogāṃ
            jīvadvatsāṃ puṃvatsāṃ dogdhrīmapramattāmanuccāraśāyinīmanantyāvasāyinīṃ
            kuśalopacārāṃśucimaśucidveṣiṇīṃ stanastanyasaṃpadupetāmiti// </p>
          <p id="CS.4.8.53"><a name="CS.4.8.53"><!--anchor--></a>tatreyaṃ stanasaṃpat---nātyūrdhvau nātilambāvanatikṛśāvanatipīnau
            yuktapippalakau sukhaprapānau ceti (stanasaṃpat)// </p>
          <p id="CS.4.8.54"><a name="CS.4.8.54"><!--anchor--></a>stanyasaṃpattu prakṛtivarṇagandharasasparśam, udapātre ca
            duhyamānamudakaṃ vyeti prakṛtibhūtatvāt; tat puṣṭikaramārogyakaraṃ ceti(stanyasaṃpat)// </p>
          <p id="CS.4.8.55"><a name="CS.4.8.55"><!--anchor--></a>ato+anyathā vyāpannaṃ jñeyam/ </p>
          <p><a name="idp5787664"><!--anchor--></a>tasya viśeṣāḥ---śyāvāruṇavarṇaṃ kaṣāyānurasaṃ viśadamanālakṣyagandhaṃ rūkṣaṃ dravaṃ
            phenilaṃ laghvatṛptikaraṃ karśanaṃ vātavikārāṇāṃ kartṛ vātopasṛṣṭaṃ <a name="Note189"><!--anchor--></a> [Note: 'kṣīramiti
              jñeyam'iti pā+]kṣīramabhijñeyaṃ ; kṛṣṇanīlapītatāmrāvabhāsaṃ
            tiktāmlakaṭukānurasaṃ kuṇaparudhiragandhi bhṛśoṣṇaṃ pittavikārāṇāṃ kartṛ ca
            pittopasṛṣṭaṃ kṣīramabhijñeyam, atyarthaśuklamatimādhuryopapannaṃ lavaṇānurasaṃ
            ghṛtatailavasāmajjagandhi picchilaṃ tantumadudakapātre+avasīdach(cch?)leṣmavikārāṇāṃ
            kartṛ śleṣmopasṛṣṭaṃ kṣīramabhijñeyam// </p>
          <p id="CS.4.8.56"><a name="CS.4.8.56"><!--anchor--></a>teṣāṃ tu trayāṇāmapi kṣīradoṣāṇāṃ prativiśeṣamabhisamīkṣya yathāsvaṃ
            yathādoṣaṃ ca vamanavirecanāsthāpanānuvāsanāni vibhajya kṛtāni praśamanāya bhavanti/ </p>
          <p><a name="idp5790928"><!--anchor--></a>pānāśanavidhistu duṣṭakṣīrāyā
            yavagodhūmaśāliṣaṣṭikamudgahareṇukakulatthasurāsauvīrakamaireyamedakalaśunakarañjaprāyaḥ
            syāt/ </p>
          <p><a name="idp5791696"><!--anchor--></a>kṣīradoṣaviśeṣāṃścāvekṣyāvekṣya tattadvidhānaṃ kāryaṃ syāt/ </p>
          <p><a name="idp5792272"><!--anchor--></a>pāṭhāmahauṣadhasuradārumustamūrvāguḍūcīvatsakaphalakirātatiktakakaṭukarohiṇīsārivākaṣāyāṇāṃ
            ca pānaṃ praśasyate, tathā+anyeṣāṃ <a name="Note190"><!--anchor--></a> [Note: 'tiktakaṣāyakaṭukaprāyāṇāṃ'iti
            pā+]tiktakaṣāyakaṭukamadhurāṇāṃ dravyāṇāṃ prayogaḥ kṣīravikāraviśeṣānabhisamīkṣya
            mātrāṃ kālaṃ ca / </p>
          <p><a name="idp5793840"><!--anchor--></a>iti kṣīraviśodhanāni// </p>
          <p id="CS.4.8.57"><a name="CS.4.8.57"><!--anchor--></a>kṣīrajananāni tu madyāni sīdhuvarjyāni, grāmyānūpaudakāni ca
            śākadhānyamāṃsāni, dravamadhurāmlalavaṇabhūyiṣṭhāścāhārāḥ, kṣīriṇyaścauṣadhayaḥ,
            kṣīrapānamanāyāsaśca, vīraṇaṣaṣṭikaśālīkṣuvālikādarbhakuśakāśagundretkaṭamūlakaṣāyāṇāṃ
            ca pānamiti(kṣīrajananāni)// </p>
          <p id="CS.4.8.58"><a name="CS.4.8.58"><!--anchor--></a>dhātrī tu yadā svādubahulaśuddhadugdhā syāttadā snātānuliptā
            śuklavastraṃ paridhāyaindrīṃ brāhmīṃ śatavīryāṃ sahasravīryāmamoghāmavyathāṃ
            śivāmariṣṭāṃ vāṭyapuṣpīṃ <a name="Note191"><!--anchor--></a> [Note: 'viṣvaksenakāntāmiti bibhratyoṣadhīḥ'iti
            pā+]viṣvaksenakāntāṃ vā bibhratyoṣadhiṃ kumāraṃ prāṅmukhaṃ prathamaṃ dakṣiṇaṃ
            stanaṃ pāyayet/ </p>
          <p><a name="idp5797968"><!--anchor--></a>iti dhātrīkarma// </p>
          <p id="CS.4.8.59"><a name="CS.4.8.59"><!--anchor--></a>ato+anantaraṃ kumārāgāravidhimanuvyākhyāsyāmaḥ---vāstuvidyākuśalaḥ
            praśastaṃ ramyamatamaskaṃ nivātaṃ pravātaikadeśaṃ
            dṛḍhamapagataśvāpadapaśudaṃṣṭrimūṣikapataṅgaṃ
            suvibhaktasalilolūkhalamūtravarcaḥsthānasnānabhūmimahānasamṛtusukhaṃ
            yathartuśayanāsanāstaraṇasaṃpannaṃ kuryāt; tathā
            suvihitarakṣāvidhānabalimaṅgalahomaprāyaścittaṃ śucivṛddhavaidyānuraktajanasaṃpūrṇam/ </p>
          <p><a name="idp5799872"><!--anchor--></a>iti kumārāgāravidhiḥ// </p>
          <p id="CS.4.8.60"><a name="CS.4.8.60"><!--anchor--></a>śayanāsanāstaraṇaprāvaraṇāni kumārasya mṛdulaghuśucisuganghīni syuḥ;
            svedamalajantumanti mūtrapurīṣopasṛṣṭāni ca varjyāni syuḥ; asati saṃbhave+anyeṣāṃ
            tānyeva ca suprakṣālitopadhānāni sudhūpitāni śuddhaśuṣkāṇyupayogaṃ gaccheyuḥ// </p>
          <p id="CS.4.8.61"><a name="CS.4.8.61"><!--anchor--></a>dhūpanāni punarvāsasāṃ śayanāstaraṇaprāvaraṇānāṃ ca
            yavasarṣapātasīhiṅgugugguluvacācorakavayaḥsthāgolomījaṭilāpalaṅkaṣāśokarohiṇīsarpanirmokāṇi
            ghṛtayuktāni syuḥ// </p>
          <p id="CS.4.8.62"><a name="CS.4.8.62"><!--anchor--></a>maṇayaśca dhāraṇīyāḥ kumārasya khaḍgarurugavayavṛṣabhāṇāṃ jīvatāmeva
            dakṣiṇebhyo viṣāṇebhyo+agrāṇi gṛhītāni syuḥ; aindryādyāścauṣadhayo jīvakarṣabhakau ca,
            yāni cānyānyapi brāhmaṇāḥ praśaṃseyuratharvavedavidaḥ// </p>
          <p id="CS.4.8.63"><a name="CS.4.8.63"><!--anchor--></a>krīḍanakāni khalu kumārasya vicitrāṇi ghoṣavantyabhirāmāṇi cāgurūṇi
            cātīkṣṇāgrāṇi cānāsyapraveśīni cāprāṇaharāṇi cāvitrā sanāni syuḥ// </p>
          <p id="CS.4.8.64"><a name="CS.4.8.64"><!--anchor--></a>na hyasya vitrāsanaṃ sādhu/ </p>
          <p><a name="idp5806624"><!--anchor--></a>tasmāttasmin rudatyabhuñjāne vā+anyatra vidheyatāmagacchati rākṣasapiśācapūtanādyānāṃ
            nāmānyāhvayatā kumārasya vitrāsanārthaṃ nāmagrahaṇaṃ na kāryaṃ syāt// </p>
          <p id="CS.4.8.65"><a name="CS.4.8.65"><!--anchor--></a>yadi tvāturyaṃ kiñcit kumāramāgacchet tat
            prakṛtinimittapūrvarūpaliṅgopaśayaviśeṣaistattvato+anubudhya
            sarvaviśeṣānāturauṣadhadeśakālāśrayānavekṣamāṇaścikitsitumārabhetainaṃ
            madhuramṛdulaghusurabhiśītaśaṅkaraṃ karma pravartayan/ </p>
          <p><a name="idp5808800"><!--anchor--></a>evaṃsātmyā hi kumārā bhavanti / </p>
          <p><a name="idp5809280"><!--anchor--></a>tathā te śarma labhante cirāya/ </p>
          <p><a name="idp5809744"><!--anchor--></a>aroge tvarogavṛttamātiṣṭheddeśakālātmaguṇaviparyayeṇa vartamānaḥ, krameṇāsātmyāni
            parivartyopayuñjānaḥ sarvāṇyahitāni varjayet/ </p>
          <p><a name="idp5810480"><!--anchor--></a>tathā balavarṇaśarīrāyuṣāṃ saṃpadamavāpnotīti// </p>
          <p id="CS.4.8.66"><a name="CS.4.8.66"><!--anchor--></a>evamenaṃ kumāramāyauvanaprāpterdharmārthakauśalāgamanāccānupālayet// </p>
          <p id="CS.4.8.67"><a name="CS.4.8.67"><!--anchor--></a>iti putrāśiṣāṃ samṛddhikaraṃ karma vyākhyātam/ </p>
          <p><a name="idp5812880"><!--anchor--></a>tadācaran yathoktairvidhibhiḥ pūjāṃ yatheṣṭaṃ labhate+anasūyaka iti// </p>
          <p id="CS.4.8.68"><a name="CS.4.8.68"><!--anchor--></a>tatra ślokau---</p>
          <div class="lg">
            <div class="l">putrāśiṣāṃ karma samṛddhikārakaṃ yaduktametanmahadarthasaṃhitam/ </div>
            <div class="l">tadācaran jño vidhibhiryathātathaṃ pūjāṃ yatheṣṭaṃ labhate+anasūyakaḥ// </div>
            <div class="l">śarīraṃ cintyate sarvaṃ daivamānuṣasaṃpadā/ </div>
            <div class="l">sarvabhāvairyatastasmācchārīraṃ sthānamucyate// </div>
          </div>
          <p><a name="idp5817296"><!--anchor--></a> ityagniveśakṛte tantre carakapratisaṃskṛte śārīrasthāne jātisūtrīyaṃ śārīraṃ
            nāmāṣṭamo+adhyāyaḥ//8// </p>
          <p><a name="idp5817984"><!--anchor--></a> śārīrasthānaṃ saṃpūrṇam/ </p>
        </div>
      </div>

      <div class="chapter" id="div1_body.1_div1.5"><h2><a name="body.1_div1.5"></a>5.  indriyasthānam/ </h2>

        
        <div class="teidiv1" id="div2_body.1_div1.5_div2.1"><h3><a name="body.1_div1.5_div2.1"></a>5.1.  prathamo+adhyāyaḥ/</h3>
          
          <p id="CS.5.1.1"><a name="CS.5.1.1"><!--anchor--></a>athāto varṇasvarīyamindiyaṃ vyākhyāsyāmaḥ// </p>
          <p id="CS.5.1.2"><a name="CS.5.1.2"><!--anchor--></a>iti hasmāha bhagavānātreyaḥ// </p>
          <p id="CS.5.1.3"><a name="CS.5.1.3"><!--anchor--></a>iha khalu varṇaśca svaraśca gandhaśca rasaśca sparśaśca cakṣuśca
            śrotraṃ ca ghrāṇaṃ ca rasanaṃ ca sparśanaṃ ca sattvaṃ ca bhaktiśca śaucaṃ ca śīlaṃ
            cācāraśca smṛtiścākṛtiśca prakṛtiśca vikṛtiśca balaṃ ca glāniśca medhā ca harṣaśca
            raukṣyaṃ ca snehaśca tandrā cārambhaśca gauravaṃ ca lāghavaṃ ca guṇāścāhāraśca
            vihāraścāhārapariṇāmaścopāyaścāpāyaśca vyādhiśca vyādhipūrvarūpaṃ ca vedanāścopadravāśca
            cchāyā ca praticchāyā ca svapnadarśanaṃ ca dūtādhikāraśca pathi cautpātikaṃ cāturakule
            bhāvāvasthāntāaṇi ca &amp;bheṣajasaṃvṛttiśca bheṣajavikārayuktiśceti parīkṣyāṇi
            pratyakṣānumānopadeśairāyuṣaḥ pramāṇāvaśeṣaṃ jijñāsamānena bhiṣajā// </p>
          <p id="CS.5.1.4"><a name="CS.5.1.4"><!--anchor--></a>tatra tu khalveṣāṃ parīkṣyāṇāṃ kānicit puruṣamanāśritāni, kānicicca
            puruṣasaṃśrayāṇi/ </p>
          <p><a name="idp5826000"><!--anchor--></a>tatra yāni puruṣamanāśritāni tānyupadeśato yuktitaśca parīkṣeta, puruṣasaṃśrayāṇi punaḥ
            prakṛtito vikṛtitaśca// </p>
          <p id="CS.5.1.5"><a name="CS.5.1.5"><!--anchor--></a>tatra prakṛtirjātiprasaktā ca, kulaprasaktā ca, &amp;deśānupātinī ca,
            kālānupātinī ca, vayo+anupātinī ca, pratyātmaniyatā ceti/ </p>
          <p><a name="idp5828000"><!--anchor--></a>jātikuladeśakālavayaḥpratyātmaniyatā hi teṣāṃ teṣāṃ puruṣāṇāṃ te te bhāvaviśeṣā
            bhavanti// </p>
          <p id="CS.5.1.6"><a name="CS.5.1.6"><!--anchor--></a>vikṛtiḥ punarlakṣaṇanimittā ca, lakṣyannimittā ca, nimittānurūpā ca// </p>
          
          <p id="CS.5.1.7-1"><a name="CS.5.1.7-1"><!--anchor--></a>tatra lakṣaṇanimittā nāma sā yasyāḥ śarīre lakṣaṇānyeva hetubhūtāni
            bhavanti daivāt; lakṣaṇāni hi kāniciccharīropanibaddhāni bhavanti, yāni hi tasmiṃstasmin
            kāle tatrādhiṣṭhānamāsādya tāṃ tāṃ vikṛtimutpādayanti// </p>
          <p id="CS.5.1.7-2"><a name="CS.5.1.7-2"><!--anchor--></a>lakṣyanimittā tu sā yasyā upalabhyate nimittaṃ &amp;yathoktaṃ
            nidāneṣu// </p>
          
          <p id="CS.5.1.7"><a name="CS.5.1.7"><!--anchor--></a>nimittānurūpā tu nimittārthānukāriṇī yā, tāmanimittāṃ nimittamāyuṣaḥ
            pramāṇajñānasyecchanti bhiṣajo bhūyaścāyuṣaḥ kṣayanimittāṃ pretaliṅgānurūpāṃ,
            yāmāyuṣo+&amp;antargatasya jñānārthamupadiśanti dhīrāḥ/ </p>
          <p><a name="idp5833952"><!--anchor--></a>yāṃ cādhikṛtya puruṣasaṃśrayāṇi mumūrṣatāṃ lakṣaṇānyupadekṣyāmaḥ/ </p>
          <p><a name="idp5834544"><!--anchor--></a>ityuddeśaḥ/ </p>
          <p><a name="idp5834976"><!--anchor--></a>taṃ vistareṇānuvyākhyāsyāmaḥ// </p>
          <p id="CS.5.1.8"><a name="CS.5.1.8"><!--anchor--></a>tatrādita eva varṇādhikāraḥ/ </p>
          <p><a name="idp5836368"><!--anchor--></a>tadyathā---kṛṣṇaḥ, &amp;śyāmaḥ, śyāmāvadātaḥ, avadātaśceti prakṛtivarṇāḥ śarīrasya
            bhavanti; &amp;yāṃścāparānupekṣamāṇo vidyādanūkato+anyathā vā+api
            nirdiśyamānāṃstajjñaiḥ// </p>
          <p id="CS.5.1.9a"><a name="CS.5.1.9a"><!--anchor--></a>nīlaśyāvatāmraharitaśuklāśca varṇāḥ śarīrasya vaikārikā bhavanti;
            yāṃścāpara-&amp;anupekṣamāṇo vidyāt &amp;prāgvikṛtānabhūtvotpannān/ </p>
          <p><a name="idp5838080"><!--anchor--></a>iti prakṛtivikṛtivarṇā bhavantyuktāḥ śarīrasya// </p>
          <p id="CS.5.1.9b"><a name="CS.5.1.9b"><!--anchor--></a>tatra prakṛtivarṇamardhaśarīre vikṛtivarṇamardhaśarīre, dvāvapi
            varṇau maryādānibhaktau dṛṣṭvā; yadyevaṃ savyadakṣiṇavibhāgena, yadyevaṃ
            pūrvapaścimavibhāgena, yadyuttarādharavibhāgena, yadyantarbahirvibhāgena,
            āturasyāriṣṭamiti vidyāt; evameva varṇabhedo mukhe+&amp;apyanyatra vartamāno maraṇāya
            bhavati// </p>
          <p id="CS.5.1.10"><a name="CS.5.1.10"><!--anchor--></a>varṇabhedena glāviharṣaraukṣyasnehā vyākhyātāḥ// </p>
          <p id="CS.5.1.11"><a name="CS.5.1.11"><!--anchor--></a>tathā pipluvyaṅgatilakālakapiḍakānāmanyatamasyānane
            janmāturasyaivamevāpraśastaṃ vidyāt// </p>
          <p id="CS.5.1.12"><a name="CS.5.1.12"><!--anchor--></a> nakhanayanavadanamūtrapurīṣahastapādauṣṭhādiṣvapi ca
            vaikārikoktānāṃ varṇānāmanyatamasya prādurbhāvo hīnabalavarṇendriyeṣu lakṣaṇamāyuṣaḥ
            kṣayasya bhavati// </p>
          <p id="CS.5.1.13"><a name="CS.5.1.13"><!--anchor--></a>yaccānyadapi kiṃcidvarṇavaikṛtamabhūtapūrvaṃ
            sahasotpadyetānimittameva hīyamānasyāturasya śaśvat, tadariṣṭamiti vidyāt/ </p>
          <p><a name="idp5844656"><!--anchor--></a>iti varṇādhikāraḥ// </p>
          <p id="CS.5.1.14"><a name="CS.5.1.14"><!--anchor--></a>
            svarādhikārastu---haṃsakrauñcanemidundubhikalaviṅkakākakapotajarjarānukārāḥ prakṛtisvarā
            bhavanti; yāṃścāpara-&amp;anupekṣamāṇo+api vidyādanūkarto+anyathā vā+api
            virdiśyamānāṃstajñaiḥ/ </p>
          <p><a name="idp5846304"><!--anchor--></a>&amp;eḍakakalagrastānyaktagadgadakṣāmadīnānukīrṇāstvāturāṇāṃ svarā vaikārikā bhavanti;
            yāṃścāpara-&amp;anupekṣamāṇo+api vidyāt &amp;prāgvikṛtānabhūtvotpannān/ </p>
          <p><a name="idp5846976"><!--anchor--></a>iti prakṛtivikṛtisvarā vyākhyātā bhavanti// </p>
          <p id="CS.5.1.15"><a name="CS.5.1.15"><!--anchor--></a>tatra prakṛtivaikārikāṇāṃ svarāṇāmāśvabhinirvṛttiḥ
            &amp;svarānekatvamekasya cānekatvamapraśastam/ </p>
          <p><a name="idp5848528"><!--anchor--></a>iti svarādhikāraḥ// </p>
          <p id="CS.5.1.16"><a name="CS.5.1.16"><!--anchor--></a>iti varṇasvarādhikārau yathāvaduktau mumūrṣatāṃ
            lakṣaṇajñānārthamiti// </p>
          <p id="CS.5.1.17"><a name="CS.5.1.17"><!--anchor--></a>bhavanti cātra---</p>
          <div class="lg">
            <div class="l">yasya vaikāriko varṇaḥ śarīra upapadyate/ </div>
            <div class="l">ardhe vā yadi vā kṛtsne nimittaṃ na ca nāsti saḥ// </div>
            <div class="l">nīlaṃ vā yadi vā śyāvaṃ tāmraṃ vā yadi vā+aruṇam/ </div>
            <div class="l">mukhārdhamanyathā varaṇo mukhārdhe+ariṣṭamucyate// </div>
            <div class="l">sneho mukhārdhe suvyakto &amp;raukṣyamardhamukhe bhṛśam/ </div>
            <div class="l">glānirardhe tathā harṣo mukhārdhe pretalakṣaṇam// </div>
            <div class="l">tilakāḥ pipalavo vyaṅgā rājayaśca pṛthagvidhāḥ/ </div>
            <div class="l">āturasyāśu jāyante mukhe prāṇān mumukṣataḥ// </div>
            <div class="l">puṣpāṇi nakhadanteṣu paṅko vā dantasaṃśritaḥ/ </div>
            <div class="l">cūrṇako vā+api danteṣu lakṣaṇaṃ &amp;maraṇasya tat// </div>
            <div class="l">auṣṭhayoḥ pādayoḥ pāṇyorakṣṇormūtrapurīṣayoḥ/ </div>
            <div class="l">nakheṣvapi ca vaivarṇyametat kṣīṇabale+antakṛt// </div>
            <div class="l">yasya nīlāvubhāvoṣṭhau pakvajāmbavasannibhau/ </div>
            <div class="l">mumūrṣuriti taṃ vidyānnaro dhīro gatāyuṣam// </div>
            <div class="l">eko vā yadi vā+aneko yasya vaikārikaḥ svaraḥ/ </div>
            <div class="l">sahasotpadyate jantorhīyamānasya nāsti saḥ// </div>
            <div class="l">yaccānyadapi kiñcit syādvaikṛtaṃ svaravarṇayoḥ/ </div>
            <div class="l">balamāṃsavihīnasya tat sarvaṃ &amp;maraṇodayam// </div>
          </div>
          <p id="CS.5.1.26"><a name="CS.5.1.26"><!--anchor--></a>tatra ślokaḥ--- </p>
          <div class="lg">
            <div class="l">iti varṇasvarāvuktau lakṣaṇārthaṃ mumūrṣatām/ </div>
            <div class="l">&amp;yastau samyagvijānāti nāyurjñāne sa muhyati// </div>
          </div>
          <p><a name="idp5866336"><!--anchor--></a> ityagviceśakṛte tantre carakapratisaṃskṛte indriyasthāne varṇasvarīyamindriyaṃ nāma
            prathamo+adhyāyaḥ//1// </p>
        </div>


        <div class="teidiv1" id="div2_body.1_div1.5_div2.2"><h3><a name="body.1_div1.5_div2.2"></a>5.2.  dvitīyo+adhyāyaḥ/</h3>
          
          <p id="CS.5.2.1"><a name="CS.5.2.1"><!--anchor--></a>athātaḥ puṣpitakamindriyaṃ vyākhyāsyāmaḥ// </p>
          <p id="CS.5.2.2"><a name="CS.5.2.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">puṣpaṃ yathā pūrvarūpaṃ phalasyeha bhaviṣyataḥ/ </div>
            <div class="l">tathā liṅgamariṣṭākhyaṃ pūrvarūpaṃ mariṣyataḥ// </div>
            <div class="l">apyevaṃ tu bhavet puṣpaṃ phalenānanubandhi yat/ </div>
            <div class="l">phalaṃ cāpi bhavet kiñcidyasya puṣpaṃ na &amp;pūrvajam// </div>
            <div class="l">na tvariṣṭasya jātasya nāśo+asti maraṇādṛte/ </div>
            <div class="l">maraṇaṃ cāpi tannāsti yannāriṣṭapuraḥsaram// </div>
            <div class="l">mithyādṛṣṭamariṣṭābhamanariṣṭamajānatā/ </div>
            <div class="l">ariṣṭaṃ vā+apyasaṃbuddhametat prajñāparādhajam// </div>
            <div class="l">jñānasaṃbodhanārthaṃ tu liṅgairmaraṇapūrvajaiḥ/ </div>
            <div class="l">puṣpitānupadekṣyāmo narān &amp;bahuvidhairbahūn/ </div>
            <div class="l">nānāpuṣpopamo gandho yasya &amp;bhāti divāniśam/ </div>
            <div class="l">puṣpitasya vanasyeva nānādrumalatāvataḥ// </div>
            <div class="l">tamāhuḥ puṣpitaṃ dhīrā naraṃ maraṇalakṣaṇaiḥ/ </div>
            <div class="l">sa &amp;nā saṃvatsarāddehaṃ jahātīti viniścayaḥ// </div>
            <div class="l">evamekaikaśaḥ puṣpairyasya gandhaḥ samo bhavet/ </div>
            <div class="l">iṣṭairvā yadi vā+aniṣṭaiḥ sa ca puṣpita ucyate// </div>
            <div class="l">samāsenāśubhān gandhānekatvenāthavā punaḥ/ </div>
            <div class="l">ājighredyasya gātreṣu taṃ vidyāt puṣpitaṃ bhiṣak// </div>
            <div class="l">āpulutānāplute kāye yasya gandhāḥ śubhāśubhāḥ/ </div>
            <div class="l">vyatyāsenānimittāḥ syuḥ sa ca puṣpita ucyate// </div>
            <div class="l">tadyathā-candanaṃ kuṣṭhaṃ tagarāguruṇī madhu/ </div>
            <div class="l">mālyaṃ mūtrapurīṣe ca &amp;mṛtāni kuṇapāni ca// </div>
            <div class="l">ye cānye vividhātmāno gandhā vividhayonayaḥ/ </div>
            <div class="l">te+apyanenānumānena vijñeyā vikṛtiṃ gatāḥ// </div>
            <div class="l">idaṃ cāpyatideśārthaṃ lakṣaṇaṃ gandhasaṃśrayam/ </div>
            <div class="l">vakṣyāmo yadabhijñāya bhiṣaṅnaraṇamādiśet// </div>
            <div class="l">&amp;viyonirviduro gandho yasya gātreṣu jāyate/ </div>
            <div class="l">iṣṭo vā yadi vā+aniṣṭo na sa jīvati tāṃ samām// </div>
            <div class="l">etāvadgandhavijñānaṃ,rasajñānamataḥ param/ </div>
            <div class="l">āturāṇaṃ śarīreṣu vakṣyate vidhipūrvakam// </div>
            <div class="l">yo rasaḥ prakṛtisthānāṃ narāṇāṃ dehasaṃbhavaḥ/ </div>
            <div class="l">sa eṣāṃ carame kāle vikāraṃ bhajate dvayam// </div>
            <div class="l">kaścidevāsyavairasyamatyarthamupapadyate/ </div>
            <div class="l">svādutvamaparaścāpi vipulaṃ bhajate rasaḥ// </div>
            <div class="l">tamanenānumānena vidyādvikṛtimāgatam/ </div>
            <div class="l">manuṣyo hi manuṣyasya kathaṃ rasamavāpnuyāt// </div>
            <div class="l">makṣikāścaiva yūkāśca maśakaiḥ saha/ </div>
            <div class="l">virasādapasarpanti jantoḥ kāyānmumūrṣataḥ// </div>
            <div class="l">atyartharasikaṃ kāyaṃ kālapakvasya makṣikāḥ/ </div>
            <div class="l">api snātānuliptasya bhṛśamāyānti sarvaśaḥ// </div>
          </div>
          <p id="CS.5.2.23"><a name="CS.5.2.23"><!--anchor--></a>tatra ślokaḥ---</p>
          <div class="lg">
            <div class="l">sāmānyena mayoktāni liṅgāni rasagandhayīḥ/ </div>
            <div class="l">puṣpitasya narasyaitatphalaṃ maraṇamādiśet// </div>
          </div>
          <p><a name="idp5901600"><!--anchor--></a>ityagniveśakṛte tantre carakapratisaṃskṛte indriyasthāne puṣpitakamindriyaṃ nāma
            dvitīyo+adhyāyaḥ//2// </p>
        </div>


        <div class="teidiv1" id="div2_body.1_div1.5_div2.3"><h3><a name="body.1_div1.5_div2.3"></a>5.3.  tritīyo+adhyāyaḥ/</h3>
          
          <p id="CS.5.3.1"><a name="CS.5.3.1"><!--anchor--></a>athātaḥ parimarśanīyamindriyaṃ vyākhyāsyāmaḥ// </p>
          <p id="CS.5.3.2"><a name="CS.5.3.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">varṇe svare ca gandhe ca rase coktaṃ pṛthak pṛthak/ </div>
            <div class="l">liṅgaṃ mumūrṣatāṃ samyak sparśoṣvapi nibodhata// </div>
          </div>
          <p id="CS.5.3.4"><a name="CS.5.3.4"><!--anchor--></a>&amp;sparśaprādhānyenaivāturasyāyuṣaḥ &amp;pramāṇāvaśeṣaṃ jijñāsuḥ
            prakṛtisthena pāṇinā śarīramasya kevalaṃ spṛśet, parimarśayedvā+anyena/ </p>
          <p><a name="idp5908320"><!--anchor--></a>parimṛśatā tu khalvāturaśarīramime bhāvāstatra tatrāvaboddhavyā
            bhavanti/tadyathā---satataṃ spandamānānāṃ śarīradeśānāmaspandanaṃ, nityoṣmaṇāṃ
            śītībhāvaḥ, mṛdūnāṃ dāruṇatvaṃ, ślakṣṇānāṃ kharatvaṃ, &amp;satāmasadbhāvaḥ, sandhīnāṃ
            sraṃsabharaṃśacyavanāni; māṃsaśoṇitayorvītībhāvaḥ, dāruṇatvaṃ, svedānubandhaḥ, stambho
            vā; yaccānyadapi kiñcidīdṛśaṃ sparśānāṃ lakṣaṇaṃ bhṛśavikṛtamanimittaṃ syāt/ iti
            lakṣaṇaṃ spṛśyānāṃ bhāvānāmuktaṃ samāsena// </p>
          <p id="CS.5.3.5"><a name="CS.5.3.5"><!--anchor--></a>tadvyāsato+anuvyākhyāsyāmaḥ---tasya cet parimṛśyamānaṃ pṛthaktvena
            pādajaṅghorusphigudarapārśvapṛṣṭheṣikāpāṇigrīvātālvoṣṭhalalāṭaṃ svinnaṃ śītaṃ
            &amp;stabdhaṃ dāruṇaṃ vītamāṃsaśoṇitaṃ vā syāt, parāsurayaṃ puruṣo na cirāt &amp;kālaṃ
            mariṣyatīti vidyāt/ </p>
          <p><a name="idp5911712"><!--anchor--></a>tasya cet parimṛśyamānāni pṛthaktvena
            gulphajānuvaṅkṣaṇagudavṛṣaṇameḍhranābhyaṃsastanamaṇikaparśukāhanunāsikākarṇākṣibhrūśaṅkhādīni
            srastāni vyastāni cyutāni sthānebhyaḥ &amp;skannāni vā syuḥ, parāsurayaṃ puruṣo+acirāt
            kālaṃ &amp;mariṣyatīti vidyāt// </p>
          <p id="CS.5.3.6"><a name="CS.5.3.6"><!--anchor--></a>
            tathā+asyocchvāsamanyādantapakṣmacakṣuḥkeśalomodaranakhāṅgulīrālakṣayet/ </p>
          <p><a name="idp5913680"><!--anchor--></a>tasya ceducchvāso+atidīrgho+atihrasvo vā syāt, parāsuriti vidyāt/ </p>
          <p><a name="idp5914224"><!--anchor--></a>tasya cenmanye parimṛśyamāne na spandeyātāṃ, parāsuriti vidyāt/ tasya ceddantāḥ
            parikīrṇāḥ śvetā jātaśarkarāḥ syuḥ, parāsuriti vidyāt/ tasya cet pakṣmāṇi jaṭābaddhāni
            syuḥ, parāsuriti vidyāt/ tasya ceccakṣuṣī prakṛtihīne,
            vikṛtiyukte---atyutpiṇḍite,atipraviṣṭe,atijihme,ativiṣame,
            atimuktabandhane,atiprasrute,satatonmiṣite,satatanimiṣite,nimiṣonmeṣātipravṛtte,vibhrāntadṛṣṭike,viparītadṛṣṭike,hīnadṛṣṭike,vyastadṛṣṭike,&amp;nakulāndhe,kapotāndhe,alātavarṇe,kṛṣṇapītanīlaśyāvatāmraharitahāridraśuklavaikārikāṇāṃ
            varṇānāmanyatamenātiplute vā syātāṃ,tadā parāsuriti vidyāt/ </p>
          <p><a name="idp5916288"><!--anchor--></a>athāsya keśalomānyāyacchet,tasya cet keśalomānyāyamyamānāni pralucyeran na
            cedvedayeyustaṃ parāsuriti vidyāt/ tasya cedudare sirāḥ prakāśerañ
            śyāvatāmranīlahāridraśuklā vā syuḥ, parāsuriti vidyāt/ </p>
          <p><a name="idp5917200"><!--anchor--></a>tasya cennakhā vītamāṃsaśoṇitāḥ pakvajāmbavavarṇāḥ syuḥ, parāsuriti vidyāt/ </p>
          <p><a name="idp5917792"><!--anchor--></a>athāsyāṅgulīrāyacchet; tasya cedaṅgulaya āyamyamānā na sphuṭeyuḥ, parāsuriti vidyāt// </p>
          <p id="CS.5.3.7"><a name="CS.5.3.7"><!--anchor--></a>tatra ślokaḥ---</p>
          <div class="lg">
            <div class="l">etān spṛśyān bahūn bhāvān yaḥ spṛśannavabudhyate/ </div>
            <div class="l">āture na sa saṃmohamāyurjñānasya gacchati// </div>
          </div>
          <p><a name="idp5920624"><!--anchor--></a> ityagniveśakṛte tantre carakapratisaṃskṛte indriyasthāne parimarśanīyamindriyaṃ nāma
            tṛtīyo+adhyāyaḥ//3// </p>
        </div>


        <div class="teidiv1" id="div2_body.1_div1.5_div2.4"><h3><a name="body.1_div1.5_div2.4"></a>5.4.  caturtho+adhyāyaḥ/</h3>
          
          <p id="CS.5.4.1"><a name="CS.5.4.1"><!--anchor--></a>athāta indriyānīkamindriyaṃ vyākhyāsyāmaḥ// </p>
          <p id="CS.5.4.2"><a name="CS.5.4.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">indriyāṇi yathā jantoḥ parīkṣeta viśeṣavit/ </div>
            <div class="l">jñātumicchan bhiṣaṅnānam-&amp;āyuṣastannibodhata// </div>
            <div class="l">anumānāt parīkṣeta darśanādīni tattvataḥ/ </div>
            <div class="l">addhā hi &amp;viditaṃ jñānamindriyāṇāmatīndriyam// </div>
            <div class="l">svasthebhyo vikṛtaṃ yasya &amp;jñānamindriyasaṃśrayam/ </div>
            <div class="l">ālakṣyetānimittena lakṣaṇaṃ maraṇasya tat// </div>
            <div class="l">ityuktaṃ lakṣaṇaṃ samyagindriyeṣvaśubhodayam/ </div>
            <div class="l">tadeva tu punarbhūyo vistareṇa vibodhata// </div>
            <div class="l">ghanībhūtamivākāśamākāśamiva medinīm/ </div>
            <div class="l">vigītamubhayaṃ hyetat paśyan maraṇamṛcchati// </div>
            <div class="l">yasya darśanamāyāti māruto+ambaragocaraḥ/ </div>
            <div class="l">agnirnāyāti cādīptastasyāyuḥkṣayamādiśet// </div>
            <div class="l">jale suvimale jālamajālāvatate naraḥ/ </div>
            <div class="l">sthite gacchati vā dṛṣṭvā jīvitāt parimucyate// </div>
            <div class="l">jāgrat paśyati yaḥ pretān rakṣāṃsi vividhāni ca/ </div>
            <div class="l">anyadvā+apyadbhutaṃ &amp;kiñcinna sa jīvatumarhati// </div>
            <div class="l">yo+agniṃ prakṛtivarṇasthaṃ nīlaṃ paśyati niṣprabham/ </div>
            <div class="l">kṛṣṇaṃ vā yadi vā śuklaṃ niśāṃ vrajati saptamīm// </div>
            <div class="l">marīvcīnasato meghānmeghān vā+apyasato+ambare/ </div>
            <div class="l">vidyuto vā vinā meghaiḥ &amp;paśyan maraṇamṛcchati// </div>
            <div class="l">mṛnmayīmiva yaḥ pātrīṃ kṛṣṇāmbarasamāvṛtām/ </div>
            <div class="l">ādityamīkṣate śuddhaṃ candraṃ vā na sa jīvati// </div>
            <div class="l">aparvaṇi yadā paśyet sūryācandramasorgraham/ </div>
            <div class="l">avyādhito vyādhito vā tadantaṃ tasya jīvitam// </div>
            <div class="l">naktaṃ sūryamahaścandramanagnau dhūmamutthitam/ agniṃ vā
              niṣprabhaṃ rātrau dṛṣṭvā maraṇamṛcchati// </div>
            <div class="l">prabhāvataḥ prabhāhīnānniṣprabhāṃśca prabhāvataḥ/ </div>
            <div class="l">narā viliṅgān paśyanti bhāvān &amp;bhāvāñjihāsavaḥ// </div>
            <div class="l">vyākṛtīni vivarṇāni visaṃkhyopagatāni ca/ </div>
            <div class="l">vinimittāni paśyanti rūpāṇyāyuḥkṣaye narāḥ// </div>
            <div class="l">yaśca paśyatyadṛśyān vai dṛśyān yaśca na paśyati/ </div>
            <div class="l">&amp;tāvubhau paśyataḥ kṣipraṃ yamakṣayamasaṃśayam// </div>
            <div class="l">aśabdasya ca yaḥ śrotā śabdān yaśca na budhyate/ </div>
            <div class="l">dvāvapyetau yathā pretau tathā jñeyau &amp;vijānatā// </div>
            <div class="l">saṃvṛtyāṅgulibhiḥ karṇau jvālāśabdaṃ ya āturaḥ/ </div>
            <div class="l">na śṛṇoti gatāsuṃ taṃ buddhimān parivārjayet// </div>
            <div class="l">viparyayeṇa yo vidyādgandhānāṃ sādhvasādhutām/ </div>
            <div class="l">na vā &amp;tān sarvaśo vidyāttaṃ vidyādvigatāyuṣam// </div>
            <div class="l">yo rasānna vijānāti na vā jānāti tattvataḥ/ </div>
            <div class="l">mukhapākādṛte pakvaṃ tamāhuḥ kuśalā naram// </div>
            <div class="l">uṣṇāñchītān kharāñchlakṣṇānmṛdūnapi ca dāruṇān/ </div>
            <div class="l">spṛśyān spṛṣṭvā tato+anyatvaṃ mumūrṣusteṣu manyate// </div>
            <div class="l">antareṇa tapastīvraṃ yogaṃ vā vidhipūrvakam/ </div>
            <div class="l">indiyairadhikaṃ paśyan pañcatvamadhigacchati// </div>
            <div class="l">&amp;indriyāṇāmṛte dṛṣṭerindriyārthānadoṣajān/ </div>
            <div class="l">naraḥ paśyati yaḥ kaścidindriyairna sa jīvati// </div>
            <div class="l">svasthāḥ prajñāviparyāsairindiyārtheṣu vaikṛtam/ </div>
            <div class="l">paśyanti ye+&amp;asadvbahuśasteṣāṃ maraṇamādiśet// </div>
          </div>
          <p id="CS.5.4.27"><a name="CS.5.4.27"><!--anchor--></a>tatra ślokaḥ---</p>
          <div class="lg">
            <div class="l">etadindriyavijñānaṃ yaḥ paśyati yathātatham/ </div>
            <div class="l">maraṇaṃ jīvitaṃ caiva sa bhiṣak jñātumarhati// </div>
          </div>
          <p><a name="idp5961888"><!--anchor--></a> ityagniveśakṛte tantre carakapratisaṃskṛte indriyasthāne indriyānīkamindriyaṃ nāma
            caturtho+adhyāyaḥ//4// </p>
        </div>


        <div class="teidiv1" id="div2_body.1_div1.5_div2.5"><h3><a name="body.1_div1.5_div2.5"></a>5.5.  pañcamo+adhyāyaḥ/</h3>
          
          <p id="CS.5.5.1"><a name="CS.5.5.1"><!--anchor--></a>athātaḥ pūrvarūpīyamindriyaṃ vyākhyāsyāmaḥ// </p>
          <p id="CS.5.5.2"><a name="CS.5.5.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">pūrvarūpāṇyasādhyānāṃ vikārāṇāṃ pṛthak pṛthak/ </div>
            <div class="l">bhinnābhinnāni vakṣyāmo bhiṣajāṃ jñānavṛddhaye// </div>
            <div class="l">pūrvarūpāṇi sarvāṇi jvaroktānyatimātrayā/ </div>
            <div class="l">yaṃ viśanti viśatyenaṃ mṛtyurjvarapuraḥsaraḥ// </div>
            <div class="l">anyasyāpi ca rogasya pūrvarūpāṇi yaṃ naram/ </div>
            <div class="l">viśantyanena kalpena tasyāpi maraṇaṃ dhruvam// </div>
            <div class="l">pūrvarūpaikadeśāṃstu vakṣyāmo+anyān sudāruṇān/ </div>
            <div class="l">ye rohānanubadhvanti &amp;mṛtyuryairanubadhyate// </div>
            <div class="l">balaṃ ca hīyate yasya pratiśyāyaśca vardhate/ </div>
            <div class="l">tasya nārīprasaktasya śoṣo+antāyopajāyate// </div>
            <div class="l">śvabhiruṣṭraiḥ kharairvā+api yāti yo dakṣiṇāṃ diśam/ </div>
            <div class="l">svapne yakṣmāṇamāsādya jīvitaṃ sa vimuñcati// </div>
            <div class="l">pretaiḥ saha pibenmadyaṃ svapne yaḥ kṛṣyate śunā/ </div>
            <div class="l">sughoraṃ jvaramāsādya jīvitaṃ sa vimuñcati// </div>
            <div class="l">lākṣāraktāmbarābhaṃ yaḥ paśyatyambaramantikāt/ </div>
            <div class="l">sa raktapittamāsādya tenaivāntāya nīyate// </div>
            <div class="l">raktasragraktasarvāṅgo raktavāsā muhurhasan/ </div>
            <div class="l">yaḥ svapne &amp;hriyate nāryā sa raktaṃ prāpya sīdati// </div>
            <div class="l">śūlāṭopāntrakūjāśca daurbalyaṃ cātimātrayā/ </div>
            <div class="l">nakhādiṣu ca vaivarṇyaṃ gulmenāntakaro grahaḥ// </div>
            <div class="l">latā kaṇṭakinī yasya dāruṇā hṛdi jāyate/ </div>
            <div class="l">svapne gulmastamantāya krūro viśati mānavam// </div>
            <div class="l">kāye+alpamapi saṃspṛṣṭaṃ subhṛśaṃ yasya dīryate/ </div>
            <div class="l">kṣatāni ca na rohanti kuṣṭhairmṛtyurhinasti tam// </div>
            <div class="l">nagnasyājyāvasiktasya juhvato+agnimanarciṣam/ </div>
            <div class="l">padmānyurasi jāyante svapne kuṣṭhairmariṣyataḥ// </div>
            <div class="l">snātānuliptagātre+api yasmin gṛdhnanti makṣikāḥ/ </div>
            <div class="l">sa prameheṇa saṃsparṇaṃ prāpya tenaiva hanyate// </div>
            <div class="l">snehaṃ bahuvidhaṃ svapne caṇḍālaiḥ saha yaḥ pibet/ </div>
            <div class="l">badhyate sa prameheṇa spṛśyate+antāya mānavaḥ// </div>
            <div class="l">dhyānāyāsau tathodvegau mohaścāsthānasaṃbhavaḥ/ </div>
            <div class="l">aratirbalahāniśca mṛtyurunmādapūrvakaḥ// </div>
            <div class="l">āhāradveṣiṇaṃ paśyan luptacittamudarditam/ </div>
            <div class="l">vidyāddhīro mumūrṣuṃ tamunmādenātipātinā// </div>
            <div class="l">krodhanaṃ trāsabahulaṃ sakṛtprahasitānanam/ </div>
            <div class="l">mūrcchāpipāsābahulaṃ hantyunmādaḥ śarīriṇam// </div>
            <div class="l">nṛtyan rakṣogaṇaiḥ sākaṃ yaḥ svapne+ambhasi &amp;sīdati/ </div>
            <div class="l">sa prāpya bhṛśamunmādaṃ yāti lokamataḥ param// </div>
            <div class="l">asattamaḥ paśyati yaḥ śṛṇotyapyasataḥ svanān/ </div>
            <div class="l">bahūn bahuvidhān jāgrat so+apasmāreṇa badhyate// </div>
            <div class="l">mattaṃ nṛtyantamāvidhya preto harati yaṃ naram/ </div>
            <div class="l">svapne harati taṃ mṛtyurapasmārapuraḥsaraḥ// </div>
            <div class="l">stabhyete pratibuddhasya hanū manye tathā+akṣiṇī/ </div>
            <div class="l">yasya taṃ bahirāyāmo gṛhītvā hantyasaṃśayam// </div>
            <div class="l">śaṣkulīrvā+apyapūpān vā svapne khādati yo naraḥ/ </div>
            <div class="l">sa &amp;cettādṛk chardayati pratibuddho na jīvati// </div>
            <div class="l">etāni pūrvarūpāṇi yaḥ samyagavabudhyate/ </div>
            <div class="l">sa eṣāmanubandhaṃ ca phalaṃ ca jñātumarhati// </div>
            <div class="l">imāṃścāpyaparān svapnān dāruṇānupalakṣayet/ </div>
            <div class="l">vyādhitānāṃ vināśāya kleśāya mahate+api vā// </div>
            <div class="l">yasyottamāṅge jāyante vaṃśagulmalatādayaḥ/ </div>
            <div class="l">vayāṃsi ca vilīyante svapne maiṇḍyamiyācca yaḥ// </div>
            <div class="l">gṛdhrolūkaśvakākādyaiḥ svapne yaḥ parivāryate/ </div>
            <div class="l">rakṣaḥpretapiśācastrīcaṇḍāla-&amp;draviḍāndhrakaiḥ// </div>
            <div class="l">vaṃśavetralatāpāśatṛṇakaṇṭakasaṅkaṭe/ </div>
            <div class="l">&amp;saṃsajjati hi yaḥ svapne yo &amp;gacchan prapatatyapi// </div>
            <div class="l">bhūmau pāṃśūpadhānāyāṃ valmīke vā+atha bhasmani/ </div>
            <div class="l">śmaśānāyatane śvabhre svapne yaḥ &amp;prapatatyapi// </div>
            <div class="l">kaluṣe+ambhasi paṅke vā kūpe vā tamasā++āvṛte/ </div>
            <div class="l">svapne majjati śīghreṇa srotasā &amp;hriyate ca yaḥ// </div>
            <div class="l">snehapānaṃ tathā+abhyaṅgaḥ pracchardanavirecane/ </div>
            <div class="l">hiraṇyalābhaḥ kalahaḥ svapne bandhaparājayau// </div>
            <div class="l">upānadyuganāśaśca prapātaḥ pādacarmaṇoḥ/ </div>
            <div class="l">harṣaḥ svapne prakupitaiḥ pitṛbhiścāvabhartsanam// </div>
            <div class="l"> danta-&amp;candrārkanakṣatradevatādīpacakṣuṣām/ </div>
            <div class="l">patanaṃ vā vināśo vā svapne bhedo nagasya vā// </div>
            <div class="l">raktapuṣpaṃ vanaṃ bhūmiṃ pāpakarmālayaṃ citām/ </div>
            <div class="l">guhāndhakārasaṃbādhaṃ svapne yaḥ praviśatyapi// </div>
            <div class="l">raktamālī hasannuccairdigvāsā dakṣiṇāṃ diśam/ </div>
            <div class="l">dāruṇāmaṭavīṃ svapne kapiyuktena yāti vā// </div>
            <div class="l">kāṣāyiṇāmasaumyānāṃ nagnānāṃ daṇḍadhāriṇām/ </div>
            <div class="l">kṛṣṇānāṃ raktanetrāṇāṃ svapne necchanti daraśanam// </div>
            <div class="l">kṛṣṇā &amp;pāpā nirācārā dīrghakeśanakhastanī/ </div>
            <div class="l">virāgamālyavasanā svapne kālaniśā matā// </div>
            <div class="l">ityete dāruṇāḥ svapnā rohī yairyāti pañcatām/ </div>
            <div class="l">arogaḥ saṃśayaṃ gatvā kaścideva pramucyate// </div>
            <div class="l">manovahānāṃ pūrṇatvāddoṣauratibalaistribhiḥ/ </div>
            <div class="l">srotasāṃ dāruṇān svapnān kāle paśyati dāruṇe// </div>
            <div class="l">nātiprasuptaḥ puruṣaḥ saphalānaphalāṃstathā/ </div>
            <div class="l">indriyeśena manasā svapnān paśyatyanekadhā// </div>
            <div class="l">dṛṣṭaṃ śrutānubhūtaṃ ca prārthitaṃ kalpitaṃ tathā/ </div>
            <div class="l">bhāvikaṃ doṣajaṃ caiva svapnaṃ saptavidhaṃ viduḥ// </div>
            <div class="l">tatra pañcavidhaṃ pūrvamaphalaṃ bhiṣagādiśet/ </div>
            <div class="l">divāsvapnamatihrasvamatidīrghaṃ &amp;ca buddhimān// </div>
            <div class="l">dṛṣṭaḥ prathamarātre yaḥ svapnaḥ so+&amp;alpaphalo bhavet/ </div>
            <div class="l">na svapedyaṃ punardṛṣṭvā sa sadyaḥ syānmahāphalaḥ// </div>
            <div class="l">akalyāṇamapi svapnaṃ dṛṣṭvā tatraiva yaḥ punaḥ/ </div>
            <div class="l">paśyet saumyaṃ śubhākāraṃ tasya vidyācchubhaṃ phalam// </div>
          </div>
          <p id="CS.5.5.47"><a name="CS.5.5.47"><!--anchor--></a>tatra ślokaḥ--- </p>
          <div class="lg">
            <div class="l">pūrvarūpāṇyatha svapnān ya imān vetti dāruṇān/ </div>
            <div class="l">na sa mohādasādhyeṣu karmāṇyārabhate bhiṣak// </div>
          </div>
          <p><a name="idp6033088"><!--anchor--></a> ityagniveśakṛte tantre carakapratisaṃskṛte indriyasthāne pūrvarūpīyamindriyaṃ nāma
            pañcamo+adhyāyaḥ//5// </p>
        </div>

        <div class="teidiv1" id="div2_body.1_div1.5_div2.6"><h3><a name="body.1_div1.5_div2.6"></a>5.6.  ṣaṣṭho+adhyāyaḥ/</h3>
          
          <p id="CS.5.6.1"><a name="CS.5.6.1"><!--anchor--></a>athātaḥ katamāniśarīrīyamindriyaṃ vyākhyāsyāmaḥ// </p>
          <p id="CS.5.6.2"><a name="CS.5.6.2"><!--anchor--></a> iti ha smāha bhagavānātreyaḥ// </p>
          <div class="lg">
            <div class="l">katamāni śarīrāṇi vyādhimanti mahāmune!/ </div>
            <div class="l">yāni vaidyaḥ pariharedyeṣu karma na siddhyati// </div>
            <div class="l">&amp;ityātreyo+agniveśena praśnaṃ pṛṣṭaḥ sudurvacam/ </div>
            <div class="l">ācacakṣe yathā tasmai bhagavāṃstannibodhata// </div>
            <div class="l">yasya vaibhāṣamāṇasya rujatyūrdhvamuro bhṛśam/ </div>
            <div class="l">annaṃ ca cyavate bhuktaṃ sthitaṃ cāpi na jīryati// </div>
            <div class="l">balaṃ ca hīyate &amp;śīghraṃ tṛṣṇā cātipravardhate/ </div>
            <div class="l">jāyate hṛdi śūlaṃ ca taṃ bhiṣak parivarjayet// </div>
            <div class="l">hikkā gambhīrajā yasya śoṇitaṃ cātisāryate/ </div>
            <div class="l">na tasmai bheṣajaṃ dadyāt smarannātreyaśāsnama// </div>
            <div class="l">ānāhaścātisāraśca yametau durbalaṃ naram/ </div>
            <div class="l">vyādhitaṃ viśato rogau durlabhaṃ tasya jīvitam// </div>
            <div class="l">ānāhaścātitṛṣṇā ca yametau durbalaṃ naram/ </div>
            <div class="l">viśato vijahatyenaṃ prāṇā nāticirānnaram// </div>
            <div class="l">jvaraḥ paurvāhṇiko yasya śuṣkakāsaśca dāruṇaḥ/ </div>
            <div class="l">balamāṃsavihīnasya yathā pretastathaiva saḥ// </div>
            <div class="l">yasya mūtraṃ purīṣaṃ ca grathitaṃ saṃpravartate/ </div>
            <div class="l">nirūṣmaṇo jaṭhariṇaḥ śvasano na sa jīvati// </div>
            <div class="l">śvayathuryasya kukṣistho hastapādaṃ visarpati/ </div>
            <div class="l">jñātisaṅghaṃ sa saṃkleśya tena rogeṇa hanyate// </div>
            <div class="l">śvayathuryasya pādasthastathā sraste ca piṇḍike/ </div>
            <div class="l">sīdataścāpyubhe &amp;jaṅghe taṃ bhiṣak parivarjayet// </div>
            <div class="l">śūnahastaṃ śūnapādaṃ śūnaguhyodaraṃ naram/ </div>
            <div class="l">hīnavarṇabalāhāramauṣadhairnopapādayet// </div>
            <div class="l">&amp;uroyukto bahuśleṣmā nīlaḥ pītaḥ salohitaḥ/ </div>
            <div class="l">satataṃ cyavate yasya dūrātaṃ parivarjayet// </div>
            <div class="l">hṛṣṭaromā sāndramūtraḥ śūnaḥ &amp;kāsajvarārditaḥ/ </div>
            <div class="l">kṣīṇamāṃso naro dūrādvarjyo vaidyena jānatā// </div>
            <div class="l">trayaḥ prakupitā yasya doṣāḥ &amp;kaṣṭābhilakṣitāḥ/ </div>
            <div class="l">kṛśasya balahīnasya nāsti tasya cikitsitam// </div>
            <div class="l">jvarātisārau śophānte śvayathurvā tayoḥ kṣaye/ </div>
            <div class="l">durbalasya viśeṣeṇa narasyāntāya jāyate// </div>
            <div class="l">pāṇḍuraśca kṛśo+atyarthaṃ tṛṣṇayā+abhipariplutaḥ/ </div>
            <div class="l">ḍambarī kupitocchvāsaḥ pratyākhyeyo vijānatā// </div>
            <div class="l">hanumanyāgrahastṛṣṇā balahrāso+atimātrayā/ </div>
            <div class="l">prāṇāścorasi vartante yasya taṃ parivarjayet// </div>
            <div class="l">&amp;tāmyatyāyacchate śarma na kiñcidapi vindati/ </div>
            <div class="l">kṣīṇamāṃsabalāhāro mumūrṣuracirānnaraḥ// </div>
            <div class="l">viruddhayonayo yasya viruddhopakramā bhṛśam/ </div>
            <div class="l">&amp;vardhante dāruṇā rogāḥ śīghraṃ śīghraṃ sa hanyate// </div>
            <div class="l">balaṃ vijñānamārogyaṃ grahaṇī &amp;māṃsaśoṇitam/ </div>
            <div class="l">etāni yasya &amp;kṣīyante kṣipraṃ kṣipraṃ sa hanyate// </div>
            <div class="l">ārogyaṃ hīyate &amp;yasya prakṛtiḥ parihīyate/ </div>
            <div class="l">sahasā sahasā tasya mṛtyurharati jīvitam// </div>
          </div>
          <p id="CS.5.6.25"><a name="CS.5.6.25"><!--anchor--></a>tatra ślokaḥ--- </p>
          <div class="lg">
            <div class="l">ityetāni śarīrāṇi vyādhimanti vivarjayet/ </div>
            <div class="l">na hyeṣu dhīrāḥ paśyanti siddhiṃ kāñcidupakramāt// </div>
          </div>
          <p><a name="idp6071344"><!--anchor--></a> ityagniveśakṛte tantre carakapratisaṃskṛte indriyasthāne katamāniśarīrīyamindriyaṃ
            nāma ṣaṣṭho+adhyāyaḥ//6// </p>
        </div>

        <div class="teidiv1" id="div2_body.1_div1.5_div2.7"><h3><a name="body.1_div1.5_div2.7"></a>5.7.  saptamo+adhyāyaḥ/</h3>
          
          <p id="CS.5.7.1"><a name="CS.5.7.1"><!--anchor--></a>athātaḥ pannarūpīyamindriyaṃ vyākhyāsyāmaḥ// </p>
          <p id="CS.5.7.2"><a name="CS.5.7.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">dṛṣṭyāṃ yasya vijānīyāt pannarūpāṃ kumārikām/ </div>
            <div class="l">praticchāyāmayīmakṣṇornainamiccheccikitsitum// </div>
            <div class="l">jyotsnāyāmātape dīpe salilādarśayorapi/ </div>
            <div class="l">aṅgeṣu vikṛtā yasya cchāyā &amp;pretastathaiva saḥ// </div>
            <div class="l">chinnā bhinnā++ākulā cchāyā hīnā vā+apyadhikā+api vā/ </div>
            <div class="l">naṣṭā tanvī dvidhā cchinnā vikṛtā viśitā ca yā// </div>
            <div class="l">etāścānyāśca yāḥ kāścit praticchāyā vigarhitāḥ/ </div>
            <div class="l">sarvā mumūrṣatāṃ jñeyā na cellakṣyanimittajāḥ// </div>
            <div class="l">saṃsthānena pramāṇena varṇena prabhayā tathā/ </div>
            <div class="l">chāyā vivartate yasya svastho+api preta eva saḥ// </div>
            <div class="l">saṃsthānamākṛtirjñeyā suṣamā viṣamā ca sā/ </div>
            <div class="l">madhyamalpaṃ mahaccoktaṃ pramāṇaṃ trividhaṃ nṛṇām// </div>
            <div class="l">pratipramāṇasaṃsthānā jalādarśātapādiṣu/ </div>
            <div class="l">chāyā yā sā praticchāyā cchāyā varṇaprabhāśrayā// </div>
            <div class="l">svādīnāṃ pañca pañcānāṃ chāyā vividhalakṣaṇāḥ/ </div>
            <div class="l">nābhasī nirmalā nilā sasnehā saprabheva ca // </div>
            <div class="l">rūkṣā śyāvāruṇā yā tu vāyavī sā hataprabhā/ </div>
            <div class="l">viśuddharaktā tvāgneyī dīptābhā darśanapriyā// </div>
            <div class="l">śuddhavaidūryavimalā susnigdhā cāmbhasī matā/ </div>
            <div class="l">sthirā &amp;snigdhā ghanā ślakṣṇā śyāmā śvetā ca pārthivī// </div>
            <div class="l">vāyavī garhitā tvāsāṃ catasraḥ syuḥ &amp;sukhodayāḥ/ </div>
            <div class="l">vāyavī tu vimāśāyā kleśāya mahate+api vā// </div>
            <div class="l">syāttaijasī prabhā sarvā sā tu saptavidhā smṛtā/ </div>
            <div class="l">raktā pītā sitā śyāvā haritā pāṇḍurā+asitā// </div>
            <div class="l">tāsāṃ yāḥ syurvikāsinyaḥ snigdhāśca vipulāśca yāḥ/ </div>
            <div class="l">tāḥ śubhā rūkṣamalināḥ &amp;saṃkṣiptāścāśubhodayāḥ// </div>
            <div class="l">varṇamākrāmati cchāyā &amp;bhāstu varṇaprakāśinī/ </div>
            <div class="l">āsannā lakṣyate cchāyā bhāḥ &amp;prakṛṣṭā prakāśate// </div>
            <div class="l">nācchāyo nāprabhaḥ kaścidviśeṣāścihnayanti tu/ </div>
            <div class="l">nṛṇāṃ śubhāśubhotpattiṃ kāle chāyāprabhāśrayāḥ// </div>
            <div class="l">kāmalā+akṣṇormukhaṃ pūrṇaṃ śaṅkhayormuktamāṃsatā/ </div>
            <div class="l">&amp;saṃtrāsaścoṣṇagātratvaṃ yasya taṃ parivarjayet// </div>
            <div class="l">utthāpyamānaḥ śayanāt pramohaṃ yāti yo naraḥ/ </div>
            <div class="l">muhurmuhurna saptāhaṃ sa jīvati &amp;vikatthanaḥ// </div>
            <div class="l">saṃsṛṣṭā vyādhayo yasya pratilomānulomagāḥ/ </div>
            <div class="l">vyāpannā grahaṇī prāyaḥ so+ardhamāsaṃ na jīvati// </div>
            <div class="l">uparuddhasya rogeṇa karśitasyālpamaśnataḥ/ </div>
            <div class="l">bahu mūtrapurīṣaṃ syādyasya taṃ parivarjayet// </div>
            <div class="l">durbalo bahu bhuṅkte yaḥ &amp;prāgbhuktādannamāturaḥ/ </div>
            <div class="l">alpamūtrapurīṣaśca yathā pretastathaiva saḥ// </div>
            <div class="l">iṣṭaṃ ca &amp;guṇasaṃpannamannamaśnāti yo naraḥ/ </div>
            <div class="l">śaśvacca balavarṇābhyāṃ hīyate na sa jīvati// </div>
            <div class="l">prakūjati praśvasiti śithilaṃ cātisāryate/ </div>
            <div class="l">balahīnaḥ pipāsārtaḥ śuṣkāsyo na sa jīvati// </div>
            <div class="l">hrasvaṃ ca yaḥ praśvasiti vyāviddhaṃ spandate ca yaḥ/ </div>
            <div class="l">mṛtameva tamātreyo vyācacakṣe punarvasuḥ// </div>
            <div class="l">ūrdhvaṃ ca yaḥ praśvasiti śleṣmaṇā cābhibhūyate/ </div>
            <div class="l">hīnavarṇabalāhāro yo naro na sa jīvati// </div>
            <div class="l">ūrdhvāgne nayane yasya &amp;manye cāratakampane/ </div>
            <div class="l">balahīnaḥ pipāsārtaḥ śuṣkāsyo na sa jīvati// </div>
            <div class="l">yasya gaṇḍāvupacitau jvarakāsau ca dāruṇau/ </div>
            <div class="l">śūlī pradveṣṭi cāpyannaṃ tasmin karma na sidhyati// </div>
            <div class="l">&amp;vyāvṛttamūrdhajihvāsyo bhruvau yasya ca vicyute/ </div>
            <div class="l">kaṇṭakaiścācitā jihvā yathā pretastathaiva saḥ// </div>
            <div class="l">śophaścātyarthamutsiktaṃ niḥsṛtau vṛṣaṇau bhṛśam/ </div>
            <div class="l">ataścaiva viparyāso vikṛtyā pretalakṣaṇam// </div>
            <div class="l">nicitaṃ yasya māṃsaṃ &amp;syāttvagasthiṣveva dṛśyate/ </div>
            <div class="l">kṣīṇasyānaśnatastasya māsamāyuḥ paraṃ bhavet// </div>
          </div>
          <p id="CS.5.7.32"><a name="CS.5.7.32"><!--anchor--></a>tatra ślokaḥ---</p>
          <div class="lg">
            <div class="l">idaṃ liṅgamariṣṭāakhyamanekamabhijajñivān/ </div>
            <div class="l">āyurvedavidityākhyāṃ labhate kuśalo janaḥ// </div>
          </div>
          <p><a name="idp6120352"><!--anchor--></a> ityagniveśakṛte tantre carakapratisaṃskṛte indriyasthāne pannarūpīyamindriyaṃ nāma
            saptamo+adhyāyaḥ//7// </p>
        </div>
        <div class="teidiv1" id="div2_body.1_div1.5_div2.8"><h3><a name="body.1_div1.5_div2.8"></a>5.8.  aṣṭamo+adhyāyaḥ/</h3>
          
          <p id="CS.5.8.1"><a name="CS.5.8.1"><!--anchor--></a>athāto+avākśirasīyamindriyaṃ vyākhyāsyāmaḥ// </p>
          <p id="CS.5.8.2"><a name="CS.5.8.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">avākśirā vā jihmā vā yasya vā viśirā bhavet/ </div>
            <div class="l">janto rūpapraticchāyā nainamiccheccikitsitum// </div>
            <div class="l">jaṭībhūtāni pakṣmāṇi dṛṣṭiścāpi &amp;nigṛhyate/ </div>
            <div class="l">yasya jantorna taṃ dhīro bheṣajenopapādayet// </div>
            <div class="l">yasya śūnāni vartmāni na samāyānti śuṣyataḥ/ </div>
            <div class="l">cakṣuṣī &amp;copadihyete yathā pretastathaiva saḥ// </div>
            <div class="l">bhruvorvā yadi vā mūrdhni sīmantāvartakān bahūn/ </div>
            <div class="l">apūrvānakṛtān vyaktān dṛṣṭvā maraṇamādiśet// </div>
            <div class="l">tryahametena jīvanti lakṣaṇenāturā narāḥ/ </div>
            <div class="l">arogāṇāṃ punastvetat ṣaḍrātraṃ &amp;paramucyate// </div>
            <div class="l">āyamyotpāṭitān keśān yo naro nāvabudhyate/ </div>
            <div class="l">anāturo vā rogī vā ṣaḍrātraṃ nātivartate// </div>
            <div class="l">yasya keśā nirabhyaṅgā dṛśyante+abhyaktasannibhāḥ/ </div>
            <div class="l">uparuddhāyuṣaṃ jñātvā taṃ dhīraḥ parivarjayet// </div>
            <div class="l">&amp;glāyate nāsikāvaṃśaḥ pṛthutvaṃ yasya gacchati/ </div>
            <div class="l">aśūnaḥ śūnasaṃkāśaḥ pratyākhyeyaḥ sa jānatā// </div>
            <div class="l">atyarthavivṛtā yasya yasya cātyarthasaṃvṛtā/ </div>
            <div class="l">jihmā vā pariśuṣkā vā nāsikā na sa jīvati// </div>
            <div class="l">mukhaṃ &amp;śabdaśravāvoṣṭhau śuklaśyāvātilohitau/ </div>
            <div class="l">vikṛtyā yasya vā nīlau na sa rogādvimucyate// </div>
            <div class="l">asthiśvetā dvijā yasya puṣpitāḥ paṅkasaṃvṛtāḥ/ </div>
            <div class="l">vikṛtyā na sa rogaṃ taṃ vihāyārogyamaśnute// </div>
            <div class="l">stabdhā niścetanā gurvī kaṇṭakopacitā bhṛśam/ </div>
            <div class="l">śyāvā śuṣkā+athavā śūnā pretajihvā nisarpiṇī// </div>
            <div class="l">dīrghamucchvasya yo hrasvaṃ naro niḥśvasya tāmyati/ </div>
            <div class="l">uparuddhāyuṣaṃ jñātvā taṃ dhīraḥ parivarjayet// </div>
            <div class="l">hastau pādau ca manye ca tālu caivātidītalam/ </div>
            <div class="l">bhavatyāyuḥkṣaye krūramathavā+api bhavenmṛdu// </div>
            <div class="l">ghaṭṭayañjānunā jānu pādāvudyamya pātayan/ </div>
            <div class="l">yo+apāsyati muhurvaktramāturo na sa jīvati// </div>
            <div class="l">dantaiśchindannakhāgrāṇi nakhaicchindañchiroruhān/ </div>
            <div class="l">kāṣṭhena bhūmiṃ vilikhanna rogāt parimucyate// </div>
            <div class="l">dantān khādati yo jāgradasāmnā virudan hasan/ </div>
            <div class="l">vijānāti na cedduḥkhaṃ na sa rogādvimucyate// </div>
            <div class="l">muhurhasan muhuḥ kṣveḍan śayyāṃ pādena hanti yaḥ/ </div>
            <div class="l">&amp;uccaiśchidrāṇi vimṛśannāturo na sa jīvati// </div>
            <div class="l">yairvindati purā bhāvaiḥ sametaiḥ paramāṃ ratim/ </div>
            <div class="l">tairevāramamāṇasya glāsnormaraṇamādiśet// </div>
            <div class="l">na bibharti śiro grīvā na pṛṣṭhaṃ bhāramātmanaḥ/ </div>
            <div class="l">na hanū piṇḍamāsyasthamāturasya mumūrṣataḥ// </div>
            <div class="l">sahasā jvarasaṃtāpastṛṣṇā mūrcchā balakṣayaḥ/ </div>
            <div class="l">viśleṣaṇaṃ ca sandhīnāṃ mumūrṣorupajāyate// </div>
            <div class="l">gosargo vadanādyasya svedaḥ pracyavate bhṛśam/ </div>
            <div class="l">lepajvaropataptasya durlabhaṃ tasya jīvitam// </div>
            <div class="l">nopaiti kaṇṭhamāhāro jihvā kaṇṭhamupaiti ca/ </div>
            <div class="l">āyuṣyantaṃ gate jantorbalaṃ ca parihīyate// </div>
            <div class="l">śiro vikṣipate kṛcchrānmuñcayitvā prapāṇikau/ </div>
            <div class="l">lalāṭasrupratasvedo &amp;mumūrṣuścyutabandhanaḥ// </div>
          </div>
          <p id="CS.5.8.27"><a name="CS.5.8.27"><!--anchor--></a>tatra ślokaḥ---</p>
          <div class="lg">
            <div class="l">imāni liṅgāni nareṣu buddhimān vibhāvayetāvahito mumūrṣuṣu/ </div>
            <div class="l">kṣaṇena bhūtvā hyupayānti kānicinnacāphalaṃ liṅgamihāsti kiñcana// </div>
          </div>
          <p><a name="idp6162096"><!--anchor--></a> ityagniveśakṛte tantre carakapratisaṃskṛte indriyasthāne+avākṇirasīyamindriyaṃ
            nāmāṣṭamo+adhyāyaḥ//8// </p>
        </div>



        <div class="teidiv1" id="div2_body.1_div1.5_div2.9"><h3><a name="body.1_div1.5_div2.9"></a>5.9.  navamo+adhyāyaḥ/</h3>
          
          <p id="CS.5.9.1"><a name="CS.5.9.1"><!--anchor--></a>athāto &amp;yasyaśyāvanimittīyamindriyaṃ vyākhyāsyāmaḥ// </p>
          <p id="CS.5.9.2"><a name="CS.5.9.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">yasya śyāve paridhvaste harite cāpi darśane/ </div>
            <div class="l">āpanno vyādhirantāya jñeyastasya vijānatā// </div>
            <div class="l">niḥsaṃjñaḥ pariśuṣkāsyaḥ &amp;samṛddho vyādhibhiśca yaḥ/ </div>
            <div class="l">uparuddhāyuṣaṃ jñātvā taṃ dhīraḥ parivarjayet// </div>
            <div class="l">&amp;haritāśca sirā yasya lomakūpāśca saṃvṛtāḥ/ </div>
            <div class="l">so+amlābhilāṣī puruṣaḥ pittānmaraṇamaśnute// </div>
            <div class="l">śarīrāntāśca śobhante śarīraṃ copaśuṣyati/ </div>
            <div class="l">balaṃ ca hīyate yasya rājayakṣmā hinasti tam// </div>
            <div class="l">aṃsābhitāpo hikkā ca chardanaṃ śoṇitasya ca/ </div>
            <div class="l">ānāhaḥ pārśvaśūlaṃ ca bhavatyantāya śoṣiṇaḥ// </div>
            <div class="l">vātavyādhirapasmārī kuṣṭhī &amp;śophī tathodarī/ </div>
            <div class="l">gulmī ca madhumehī ca rājayakṣmī ca yo naraḥ// </div>
            <div class="l">acikitsyā bhavantyete balamāṃsakṣaye sati/ </div>
            <div class="l">anyeṣvapi vikāreṣu tān bhiṣak parivarjayet// </div>
            <div class="l">virecanahṛtānāho yastṛṣṇānugato naraḥ/ </div>
            <div class="l">viriktaḥ punarādhmāti yathā pretastathaiva saḥ// </div>
            <div class="l">peyaṃ pātuṃ na śaknoti kaṇṭhasya ca mukhasya ca/ </div>
            <div class="l">urasaśca niśuṣkatvādyo naro na sa &amp;jīvati//</div>
            <div class="l"> svarasya durbalībhāvaṃ hāniṃ ca balavarṇayoḥ/ </div>
            <div class="l">rogavṛddhimayuktyā ca dṛṣṭvā maraṇamādiśet// </div>
            <div class="l">ūrdhvaśvāsaṃ gatoṣmāṇaṃ śūlopahatavaṅkṣaṇam/ </div>
            <div class="l">śarma cānadhigacchantaṃ buddhimān parivarjayet// </div>
            <div class="l">apasvaraṃ bhāpamāṇaṃ prāptaṃ maraṇamātmanaḥ/ </div>
            <div class="l">śrotāraṃ cāpyaśabdasya dūrataḥ parivarjayet// </div>
            <div class="l">yaṃ naraṃ sahasā rogo durbalaṃ parimuñcati/ </div>
            <div class="l">saṃśayaprāptamātreyo jīvitaṃ tasya manyate// </div>
            <div class="l">atha cejjñātayastasya yāceran praṇipātataḥ/ </div>
            <div class="l">rasenādyāditi brūyānnāsmai dadyādviśodhanam// </div>
            <div class="l">māsena cenna dṛśyeta viśeṣastasya śobhanaḥ/ </div>
            <div class="l">rasaiścānyaibahuvidhairdurlabhaṃ tasya jīvitam// </div>
            <div class="l">niṣṭhyūtaṃ ca purīṣaṃ ca retaścāmbhasi majjati/ </div>
            <div class="l">yasya tasyāyuṣaḥ prāptamantamāhurmanīṣiṇaḥ// </div>
            <div class="l">niṣṭyūte yasya dṛśyante varṇā bahuvidhāḥ pṛthak/ </div>
            <div class="l">tacca sīdatyapaḥ prāpya na sa &amp;jīvitumarhati// </div>
            <div class="l">pittamūṣmānugaṃ yasya śaṅgau prāpya &amp;vimūrcchati/ </div>
            <div class="l">sa rogaḥ śaṅkhako nāmnā trirātrāddhanti jīvitam// </div>
            <div class="l">saphenaṃ rudhiraṃ yasya muhurāsyāt prasicyate/ </div>
            <div class="l">śūlaiśca tudyate kukṣiḥ pratyākhyeyastathāvidhaḥ// </div>
            <div class="l">balamāṃsakṣayastīvro rogavṛddhirarocakaḥ/ </div>
            <div class="l">yasyāturasya lakṣyante trīn pakṣānna sa jīvati// </div>
          </div>
          <p id="CS.5.9.23"><a name="CS.5.9.23"><!--anchor--></a>tatra ślokau--- vijñānāni manuṣyāṇāṃ maraṇe pratyupasthite/ </p>
          <div class="lg">
            <div class="l">bhavantyetāni saṃpaśyedanyānyevaṃvidhāni ca// </div>
            <div class="l">tāni sarvāṇi lakṣyante na tu sarvāṇi mānavam/ </div>
            <div class="l">viśanti vinaśiṣyantaṃ tasmādbodhyāni sarvataḥ// </div>
          </div>
          <p><a name="idp6198304"><!--anchor--></a> ityagniveśakṛte tantre carakapratisaṃskṛte indriyasthāne yasyaśyāvanimittīyamindriyaṃ
            nāma navamo+adhyāyaḥ//9// </p>
        </div>


        <div class="teidiv1" id="div2_body.1_div1.5_div2.10"><h3><a name="body.1_div1.5_div2.10"></a>5.10.  daśamo+adhyāyaḥ/</h3>
          
          <p id="CS.5.10.1"><a name="CS.5.10.1"><!--anchor--></a>athātaḥ sadyomaraṇīyamindriyaṃ vyākhyāsyāmaḥ// </p>
          <p id="CS.5.10.2"><a name="CS.5.10.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">sadyastitikṣataḥ prāṇāṃ(anunāsika)llakṣaṇāni pṛthak pṛthak/ </div>
            <div class="l">agniveśa! pravakṣyāmi saṃspṛṣṭo yairna jīvati// </div>
            <div class="l">vātāṣṭhīlā susaṃvṛddhā tiṣṭhantī dāruṇā hṛdi/ </div>
            <div class="l">tṛṣṇayā+abhiparītasya sadyo muṣṇāti jīvitam// </div>
            <div class="l">piṇḍike śithilīkṛtya jihmīkṛtya ca nāsikām/ </div>
            <div class="l">vāyuḥ śarīre vicaran sadyo muṣṇāti jīvitam// </div>
            <div class="l">bhruvau yasya cyute sthānādantardāhaśca dāruṇaḥ/ </div>
            <div class="l">tasya hikkākaro rogaḥ sadyo muṣṇāti jīvitam// </div>
            <div class="l">kṣīṇaśoṇitamāṃsasya vāyurūrdhvagatiścaran/ </div>
            <div class="l">ubhe manye same yasya sadyo muṣṇāti jīvitam// </div>
            <div class="l">&amp;antareṇa gudaṃ gacchan nābhiṃ ca sahasā+anilaḥ/ </div>
            <div class="l">kṛśasya vaṃkṣaṇau gṛhṇan sadyo muṣṇāti jīvitam// </div>
            <div class="l">vitatya parśukāgrāṇi gṛhītvoraśca mārutaḥ/ </div>
            <div class="l">stimitasyāyatākṣasya sadyo muṣṇāti jīvitam// </div>
            <div class="l">hṛdayaṃ ca gudaṃ cobhe &amp;gṛhītvā māruto balī/ </div>
            <div class="l">durbalasya viśeṣeṇa sadyo muṣṇāti jīvitam// </div>
            <div class="l">vaṃkṣaṇaṃ ca gudaṃ cobhe gṛhītvā māruto balī/ </div>
            <div class="l">śvāsaṃ saṃjanayañjantoḥ sadyo muṣṇāti jīvitam// </div>
            <div class="l">nābhiṃ mūtraṃ &amp;bastiśīrṣaṃ purīṣaṃ cāpi mārutaḥ/ </div>
            <div class="l">&amp;pracchinnaṃ janayañchūlaṃ sadyo muṣṇāti jīvitam// </div>
            <div class="l">bhidyete vaṃkṣaṇau yasya vātaśūlaiḥ samantataḥ/ </div>
            <div class="l">bhinnaṃ purīṣaṃ tṛṣṇā ca sadyaḥ prāṇāñjahāti saḥ// </div>
            <div class="l">āplutaṃ māruteneha śarīraṃ yasya kevalam/ </div>
            <div class="l">bhinnaṃ purīṣaṃ tṛṣṇā ca sadyo jahyāt sa jīvitam// </div>
            <div class="l">śarīraṃ śophitaṃ yasya vātāśophena dehinaḥ/ </div>
            <div class="l">bhinnaṃ purīṣaṃ tṛṣṇā ca sadyo jahyāt sa jīvitam// </div>
            <div class="l">āmāśayasamutthānā yasya syāt parikartikā/ </div>
            <div class="l">bhinnaṃ purīṣaṃ tṛṣṇā ca sadyaḥ prāṇāñjahāti saḥ// </div>
            <div class="l">pakvāśayasamutthānā yasya syāt parikartikā/ </div>
            <div class="l">tṛṣṇā gudagrahaścograḥ sadyo jahyāt sa jīvitam// </div>
            <div class="l">&amp;pakvāśayamadhiṣṭhāyaṃ hatvā saṃjñāṃ ca mārutaḥ/ </div>
            <div class="l">kaṇṭhe ghurghurakaṃ kṛtvā sadyo harati jīvitam// </div>
            <div class="l">dantāḥ kardamadigdhābhā mukhaṃ cūrṇakasannibham/ </div>
            <div class="l">siprāyante ca gātrāṇi liṅgaṃ sadyo mariṣyataḥ// </div>
            <div class="l">tṛṣṇāśvāsaśirorogamohadairbalyakūjanaiḥ/ </div>
            <div class="l">spṛṣṭaḥ prāṇāñjahātyāśu śakṛdbhedena cāturaḥ// </div>
          </div>
          <p id="CS.5.10.21"><a name="CS.5.10.21"><!--anchor--></a>tatra ślokaḥ---</p>
          <div class="lg">
            <div class="l">etāni khalu liṅgāni yaḥ samyagavabudhyate/ </div>
            <div class="l">sa jīvitaṃ ca martyānāṃ maraṇaṃ cāvabudhyate// </div>
          </div>
          <p><a name="idp6231200"><!--anchor--></a> ityagniveśakṛte tantre carakapratisaṃskṛte indriyasthāne sadyomaraṇīyamindriyaṃ nāma
            daśamo+adhyāyaḥ//10// </p>
        </div>
        <div class="teidiv1" id="div2_body.1_div1.5_div2.11"><h3><a name="body.1_div1.5_div2.11"></a>5.11.  ekādaśo+adhyāyaḥ/</h3>
          
          <p id="CS.5.11.1"><a name="CS.5.11.1"><!--anchor--></a>athāto+aṇujyotīyamindriyaṃ vyākhyāsyāmaḥ// </p>
          <p id="CS.5.11.2"><a name="CS.5.11.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">aṇujyotiranekāgro duśchāyo durmanāḥ sadā/ </div>
            <div class="l">ratiṃ na labhate &amp;yāti paralokaṃ samāntaram// </div>
            <div class="l">baliṃ balibhṛto yasya praṇītaṃ nopabhuñjate/ </div>
            <div class="l">lokāntaragataḥ piṇḍaṃ bhuṅkte saṃvatsareṇa saḥ// </div>
            <div class="l">saptarṣīṇāṃ samīpasthāṃ yo na paśyatyarundhatīm/ </div>
            <div class="l">saṃvatsarānte jantuḥ sa saṃpaśyati mahattamaḥ// </div>
            <div class="l">vikṛtyā vinimittaṃ yaḥ śobhāmupacayaṃ dhanam/ </div>
            <div class="l">prāpnotyato vā vibhraṃśaṃ samāntaṃ tasya jīvitam// </div>
            <div class="l">bhaktiḥ śīlaṃ smṛtistyāgo buddhirbalamahetukam/ </div>
            <div class="l">ṣaḍetāni nivartante ṣaḍbhirmāsairmariṣyataḥ// </div>
            <div class="l">dhamanīnāmapūrvāṇāṃ jālamatyarthaśobhanam/ </div>
            <div class="l">lalāṭe dṛśyate yasya ṣaṇmāsānna sa jīvati// </div>
            <div class="l">lekhābhiścandravakrābhirlalāṭamupacīyate/ </div>
            <div class="l">yasya tasyāyuṣaḥ ṣaḍbhirmāsairantaṃ samādiśet// </div>
            <div class="l">śarīrakampaḥ saṃmoho gatirvacanameva ca/ </div>
            <div class="l">mattasyevopalabhyante yasya māsaṃ na jīvati// </div>
            <div class="l">retomūtrapurīṣāṇi yasya majjanti cāmbhasi/ </div>
            <div class="l">sa māsāt svajanadveṣṭā mṛtyuvāriṇi majjati// </div>
            <div class="l">hastapādaṃ mukhaṃ cobhe viśeṣādyasya śuṣyataḥ/ </div>
            <div class="l">śūyete vā vinā dehāt sa ca &amp;māsaṃ na jīvati// </div>
            <div class="l">lalāṭe mūrdhni bastau vā nīlā yasya prakāśate/ </div>
            <div class="l">rājī bālendukuṭilā na sa jīvitumarhati// </div>
            <div class="l">pravālaguṭikābhāsā yasya gātre masūrikāḥ/ </div>
            <div class="l">utpadyāśu &amp;vinaśyanti na cirāt sa vinaśyati// </div>
            <div class="l">grīvāvamardo balavāñjihvāśvayathureva ca/ </div>
            <div class="l">bradhnāsyagalapākaśca yasya pakvaṃ tamādiśet// </div>
            <div class="l"> saṃbhramo+atipralāpo+atibhedo+&amp;asthnāmatidāruṇaḥ/ </div>
            <div class="l">kālapāśaparītasya trayametat pravartate// </div>
            <div class="l">pramuhya luñcayet keśān &amp;parigṛhṇātyatīva ca/ </div>
            <div class="l">naraḥ &amp;svasthavadāhāramabalaḥ kālacoditaḥ// </div>
            <div class="l">samīpe cakṣuṣoḥ kṛtvā mṛgayetāṅgulīkaram/ </div>
            <div class="l">smayate+api ca kālāndha &amp;ūrdhvagānimiṣekṣaṇaḥ// </div>
            <div class="l">śayanādāsanādaṅgāt kāṣṭhāt kuḍyādathāpi vā/ </div>
            <div class="l">asanmṛgayate kiñcit sa muhyan kālacoditaḥ// </div>
            <div class="l">ahāsyahāsī saṃmuhyan &amp;praleḍhi daśanacchadau/ </div>
            <div class="l">śītapādakarocchvāso yo naro na sa jīvati// </div>
            <div class="l">āhvayaṃstaṃ samīpasthaṃ svajanaṃ janameva vā/ </div>
            <div class="l">mahāmohāvṛtamanāḥ paśyannapi na paśyati// </div>
            <div class="l">ayogamatiyogaṃ vā śarīre matimān bhiṣak/ </div>
            <div class="l">khādīnāṃ yugapaddṛṣṭvā bheṣajaṃ nāvacārayet// </div>
            <div class="l">atipravṛddhyā rogāṇāṃ manasaśca balakṣayāt/ </div>
            <div class="l">vāsamutsṛjati kṣipraṃ śarīrī dehasaṃjñakam// </div>
            <div class="l">varṇasvarāvannibalaṃ vāgindriyamanobalam/ </div>
            <div class="l">hīyate+asukṣaye nidrā nityā bhavati vā na vā// </div>
            <div class="l">bhiṣagbheṣajapānānnagurumitradviṣaśca ye/ </div>
            <div class="l">vaśagāḥ sarva evaite boddhavyāḥ samavartinaḥ// </div>
            <div class="l">eteṣu rogaḥ kramate bheṣajaṃ pratihanyate/ </div>
            <div class="l">naiṣāmannāni bhuñjīta na codakamapi spṛśet// </div>
            <div class="l">pādāḥ sametāścatvāraḥ saṃpannāḥ sādhakairguṇaiḥ/ </div>
            <div class="l">vyarthā gatāyuṣo dravyaṃ vinā nāsti guṇodayaḥ// </div>
            <div class="l">parīkṣyamāyurbhiṣajā nīrujasyāturasya ca/ </div>
            <div class="l">āyurjñānaphalaṃ kṛtsnamāyurjñe hyanuvartate// </div>
          </div>
          <p id="CS.5.11.29"><a name="CS.5.11.29"><!--anchor--></a>tatra ślokaḥ---</p>
          <div class="lg">
            <div class="l">kriyāpathamatikrāntāḥ kevalaṃ dehamāplutāḥ/ </div>
            <div class="l">cihnaṃ kurvanti yaddoṣāstadariṣṭaṃ nirucyate// </div>
          </div>
          <p><a name="idp6275184"><!--anchor--></a> ityagniveśakṛte tantre carakapratisaṃskṛte indriyasthāne+aṇujyotīyamindriyaṃ
            nāmaikādaśo+adhyāyaḥ//11// </p>
        </div>


        <div class="teidiv1" id="div2_body.1_div1.5_div2.12"><h3><a name="body.1_div1.5_div2.12"></a>5.12.  dvādaśo+adhyāyaḥ/</h3>
          
          <p id="CS.5.12.1"><a name="CS.5.12.1"><!--anchor--></a>athāto gomayacūrṇīyamindriyaṃ vyākhyāsyāmaḥ// </p>
          <p id="CS.5.12.2"><a name="CS.5.12.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">yasya gomayacūrṇābhaṃ cūrṇaṃ mūrdhani jāyate/ </div>
            <div class="l">sasnehaṃ bhraśyate caiva māsāntaṃ tasya jīvitam// </div>
            <div class="l">&amp;nikaṣanniva yaḥ pādau cyutāṃsaḥ paridhāvati/ </div>
            <div class="l">vikṛtyā na sa loke+asmiṃściraṃ vasati mānavaḥ// </div>
            <div class="l">yasya snātānuliptasya pūrvaṃ śuṣyatyuro bhṛśam/ </div>
            <div class="l">ārdreṣu sarvagātreṣu so+ardhamāsaṃ na jīvati// </div>
            <div class="l">yamuddiśyāturaṃ vaidyaḥ &amp;saṃvartayitumauṣadham/ </div>
            <div class="l">yatamāno na śaknoti durlabhaṃ tasya jīvitam// </div>
            <div class="l">vijñātaṃ bahuśaḥ siddhaṃ vidhivaccāvacāritam/ </div>
            <div class="l">na sidhyatyauṣadhaṃ yasya nāsti tasya cikitsitam// </div>
            <div class="l">&amp;āhāramupayuñjāno bhiṣajā sūpakalpitam/ </div>
            <div class="l">yaḥ phalaṃ tasya nāpnoti durlabhaṃ tasya jīvitam// </div>
            <div class="l">dūtādhikāre vakṣyāmo lakṣaṇāni mumūrṣatām/ </div>
            <div class="l">yāni dṛṣṭvā bhiṣak prājñaḥ pratyākhyāyādasaṃyamam// </div>
            <div class="l">muktakeśo+athavā nagne rudatyaprayate+athavā/ </div>
            <div class="l">bhiṣagabhyāgataṃ dṛṣṭvā dūtaṃ maraṇamādiśet// </div>
            <div class="l">supte bhiṣaji ye dūtāśchindatyapi ca bhindati/ </div>
            <div class="l">āgacchanti bhiṣak teṣāṃ na bhartāramanuvrajet// </div>
            <div class="l">juhvatyagniṃ tathā piṇḍān pitṛbhyo nirvapatyapi/ </div>
            <div class="l">vaidye dūtā ya āyānti te ghnanti prajighāṃsavaḥ// </div>
            <div class="l">kathayatyapraśastāni cintayatyathavā punaḥ/ </div>
            <div class="l">vaidye dūtā manuṣyāṇāmāgacchanti mumūrṣatām// </div>
            <div class="l">mṛtadagdhavinaṣṭāni bhajati vyāharatyapi/ </div>
            <div class="l">apraśastāni cānyāni vaidye dūtā mumūrṣatām// </div>
            <div class="l">vikārasāmānyaguṇe deśe kāle+athavā bhiṣak/ </div>
            <div class="l">dūtamabhyāgataṃ dṛṣṭvā nāturaṃ tamupācaret// </div>
            <div class="l">dīnabhītadrutatrastamalināmasatīṃ striyam/ </div>
            <div class="l">trīn vyākṛtīṃśca ṣaṇḍāṃśca dūtān vidyānmumūrṣatām// </div>
            <div class="l">aṅgavyasaninaṃ dūtaṃ liṅginaṃ vyādhitaṃ tathā/ </div>
            <div class="l">saṃprekṣya cograkarmāṇaṃ na vaidyo gantumarhati// </div>
            <div class="l">āturārthamanuprāptaṃ kharoṣṭrarathavāhanam/ </div>
            <div class="l">dūtaṃ dṛdṣṭvā bhiṣagvidyādāturasya parābhavam// </div>
            <div class="l">palālabusamāṃsāsthikeśalomanakhadvijān/ </div>
            <div class="l">mārjanīṃ musalaṃ śūrpamupānaccarma &amp;vicyutam// </div>
            <div class="l">tṛṇakāṣṭhatuṣāṅgāraṃ spṛśanto loṣṭamaśma ca/ </div>
            <div class="l">tatpūrvadarśane dūtā vyāharanti mumūrṣatām// </div>
            <div class="l">yasmiṃśca dūte bruvati vākyamāturasaṃśrayam/ </div>
            <div class="l">paśyennimittamaśubhaṃ taṃ ca nānuvrajedbhiṣak// </div>
            <div class="l">tathā vyasaninaṃ pretaṃ pretālaṅkārameva vā/ </div>
            <div class="l">bhinnaṃ dagdhaṃ vinaṣṭaṃ vā tadvādīni vacāṃsi vā// </div>
            <div class="l">raso vā kaṭukastīvro gandho vā kauṇapo mahān/ </div>
            <div class="l">sparśo vā vipulaḥ krūro yadvā+anyadaśubhaṃ bhavet// </div>
            <div class="l">tatpūrvamabhito vākyaṃ vākyakāle+athavā punaḥ/ </div>
            <div class="l">dūtānāṃ vyāhṛtaṃ śrutvā dhīro maraṇamādiśet// </div>
            <div class="l">iti dūtādhikāro+ayamuktaḥ kṛtsno mumūrṣatām/ </div>
            <div class="l">pathyāturakulānāṃ ca vakṣyāmyautpātikaṃ punaḥ// </div>
            <div class="l">avakṣutamathotkruṣṭaṃ skhalanaṃ patanaṃ tathā/ </div>
            <div class="l">ākrośaḥ saṃprahāro vā pratiṣedho vigarhaṇam// </div>
            <div class="l">vastroṣṇīṣottarāsaṅgaśchatropānadyugāśrayam/ </div>
            <div class="l">vyasanaṃ darśanaṃ cāpi mṛtavyasanināṃ tathā// </div>
            <div class="l">caityadhvajapatākānāṃ pūrṇānāṃ patanāni ca/ </div>
            <div class="l">hatāniṣṭapravādāśca dūṣaṇaṃ bhasmapāṃśubhiḥ// </div>
            <div class="l">pathacchedo biḍālena śunā sarpeṇa vā punaḥ/ </div>
            <div class="l">mṛgādvijānāṃ krūrāṇāṃ giro dīptāṃ diśaṃ prati// </div>
            <div class="l">śayanāsanayānānāmuttānānāṃ ca darśanam/ </div>
            <div class="l">ityetānyapraśastāni sarvāṇyāhurmanīṣiṇaḥ// </div>
            <div class="l">etāni pathi vaidyena paśyatā++āturaveśmani/ </div>
            <div class="l">śṛṇvatā ca na gantavyaṃ tadāgāraṃ vipaścitā// </div>
            <div class="l">ityautpātikamākhyātaṃ pathi vaidyavigarhitam/ </div>
            <div class="l">imāmapi ca budhyeta gṛhāvasthāṃ mumūrṣatām// </div>
            <div class="l">praveśe pūrṇakumbhāgnimṛdvījaphalasarpiṣām/ </div>
            <div class="l">vṛṣabrāhmaṇaratnānnadevatānāṃ ca nirgatim// </div>
            <div class="l">agnipūrṇāni pātrāṇi bhinnāni viśikhāni ca/ </div>
            <div class="l">bhiṣaṅ mumūrṣatāṃ veśma praviśanneva paśyati// </div>
            <div class="l">chinnabhinnāni dagdhāni bhagnāni mṛditāni ca/ </div>
            <div class="l">durbalāni ca sevante mumūrṣorvaiśmikā janāḥ// </div>
            <div class="l">śayanaṃ vasanaṃ yānaṃ gamanaṃ bhojanaṃ rutam/ </div>
            <div class="l">śrūyate+amaṅgalaṃ yasya nāsti tasya cikitsitam// </div>
            <div class="l">śayanaṃ vasanaṃ yānamanyaṃ vā+api paricchadam/ </div>
            <div class="l">pretavadyasya kurvanti suhṛdaḥ preta eva saḥ// </div>
            <div class="l">annaṃ vyāpadyate+atyarthaṃ jyotiścaivopaśāmyati/ </div>
            <div class="l">nivāte sendhanaṃ yasya tasya nāsti cikitsitam// </div>
            <div class="l">āturasya gṛhe yasya bhidyante vā patanti vā/ </div>
            <div class="l">atimātramamatrāṇi durlabhaṃ tasya jīvitam// </div>
            <div class="l">bhavanti cātra--- yaddvādaśabhiradhyāyairvyāsataḥ parikīrtitam/ </div>
            <div class="l">mumūrṣatāṃ manuṣyāṇāṃ lakṣaṇaṃ jīvitāntakṛt// </div>
            <div class="l">tat samāsena vakṣyāmaḥ paryāyāntaramāśritam/ </div>
            <div class="l">paryāyavacanaṃ hyarthavijñānāyopapadyate// </div>
            <div class="l">atyarthaṃ punareṛveyaṃ vivakṣā no vidhīyate/ </div>
            <div class="l">tasminnevādhikaraṇe yat pūrvamabhiśabditam// </div>
            <div class="l">vasatāṃ caramaṃ kālaṃ śarīreṣu śarīriṇām/ </div>
            <div class="l">abhyugrāṇāṃ vināśāya dehebhyaḥ pravivatsatām// </div>
            <div class="l">iṣṭāṃstitikṣatāṃ prāṇān kāntaṃ vāsaṃ jihāsatām/ </div>
            <div class="l">tantrayantreṣu bhinneṣu tamo+antyaṃ pravivikṣatām// </div>
            <div class="l">vināśāyeha rūpāṇi yānyavasthāntarāṇi ca/ </div>
            <div class="l">bhavanti tāni vakṣyāmi yathoddeśaṃ yathāgamam// </div>
            <div class="l">prāṇāḥ &amp;samupatapyante nijñānamuparudhyate/ </div>
            <div class="l">vamanti balamaṅgāni ceṣṭā vyuparamanti ca// </div>
            <div class="l">indriyāṇi vinaśyanti khilībhavati &amp;cetanā/ </div>
            <div class="l">autsukyaṃ bhajate sattvaṃ ceto bhīrāviśatyapi// </div>
            <div class="l">smṛtistyajati medhā ca hrīśriyau cāpasarpataḥ/ </div>
            <div class="l">upaplavante pāpmāna &amp;ojastejaśca naśyati// </div>
            <div class="l">śīlaṃ vyāvartate+atyarthaṃ bhaktiśca parivartate/ </div>
            <div class="l">vikriyante praticchāyāśchāyāśca vikṛtiṃ prati// </div>
            <div class="l">śukraṃ pracyavate sthānādunmārgaṃ bhajate+anilaḥ/ </div>
            <div class="l">kṣayaṃ māṃsāni gacchanti gacchatyasṛgapi kṣayam// </div>
            <div class="l">ūṣmāṇaḥ pralayaṃ yānti viśleṣaṃ yānti sandhayaḥ/ </div>
            <div class="l">gandhā vikṛtimāyānti bhedaṃ varṇasvarau tathā// </div>
            <div class="l">vaivarṇyaṃ bhajate kāyaḥ kāyacchidraṃ viśuṣyati/ </div>
            <div class="l">dhūmaḥ saṃjāyate mūrdhnī dāruṇākhyaśca cūrṇakaḥ// </div>
            <div class="l">satataspandanā deśāḥ śarīre ye+abhilakṣitāḥ/ </div>
            <div class="l">te stambhānugatāḥ sarve na calanti kathaṃcana// </div>
            <div class="l">guṇāḥ śarīradeśānāṃ śītoṣṇamṛdudāruṇāḥ/ </div>
            <div class="l">niparyāsena vartante sthāneṣvanyeṣu tadvidhāḥ// </div>
            <div class="l">nakheṣu jāyate puṣpaṃ paṅko danteṣu jāyate/ </div>
            <div class="l">jaṭāḥ pakṣmasu jāyante sīmantāścāpi mūrdhani// </div>
            <div class="l">bheṣajāni na saṃvṛttiṃ prāpnuvanti yathāruci/ </div>
            <div class="l">yāni cāpyupapadyante teṣāṃ &amp;vīryaṃ na sidhyati// </div>
            <div class="l">nānāprakṛtayaḥ krūrā vikārā vividhauṣadhāḥ/ </div>
            <div class="l">kṣipraṃ samabhivartante pratihatya balaujasī// </div>
            <div class="l">śabdaḥ sparśo raso rūpaṃ gandhaśceṣṭā &amp;vicintitam/ </div>
            <div class="l">utpadyante+aśubhānyeva pratikarmapravṛttiṣu// </div>
            <div class="l">dṛśyante dāruṇāḥ svapnā daurātmyamupajāyate/ </div>
            <div class="l">preṣyāḥ pratīpatāṃ yānti pretākṛtirudīryate// </div>
            <div class="l">prakṛtirhīyate+atyarthaṃ vikṛtiścābhivardhate/ </div>
            <div class="l">kṛtsnamautpātikaṃ ghoramari(ni)ṣṭamupalakṣyate// </div>
            <div class="l">ityetāni manuṣyāṇāṃ bhavanti vinaśiṣyatām/ </div>
            <div class="l">lakṣaṇāni yathoddeśaṃ yānyuktāni yathāgamam// </div>
            <div class="l">maraṇāyeha rūpāṇi paśyatā+api bhiṣagvidā/ </div>
            <div class="l">apṛṣṭena na vaktavyaṃ maraṇaṃ pratyupasthitam// </div>
            <div class="l">pṛṣṭenāpi na vaktavyaṃ tatra yatropaghātakam/ </div>
            <div class="l">āturasya bhavedduḥkhamathavā+anyasya kasyacit// </div>
            <div class="l">abruvanmaraṇaṃ tasya nainamiccheccikitsitum/ </div>
            <div class="l">yasya paśyedvināśāya liṅgāni kuśalo bhiṣak// </div>
            <div class="l">liṅgebhyo maraṇākhyebhyo viparītāni paśyatā/ </div>
            <div class="l">liṅgānyārogyamāgantu vaktavyaṃ bhiṣajā dhruvam// </div>
            <div class="l">dūtairautpātikairbhāvaiḥ pathyāturakulāśrayaiḥ/ </div>
            <div class="l">āturācāraśīleṣṭadravyasaṃpattilakṣaṇaiḥ// </div>
            <div class="l">svācāraṃ hṛṣṭamavyaṅgaṃ yaśasyaṃ śuklavāsasam/ </div>
            <div class="l">amuṇḍamajaṭaṃ dūtaṃ jātiveśakriyāsamam// </div>
            <div class="l">anuṣṭrakharayānasthamasandhyāsvagraheṣu ca/ </div>
            <div class="l">adāruṇeṣu nakṣatreṣvanugreṣu &amp;dhruveṣu ca// </div>
            <div class="l">vinā caturthīṃ navamīṃ vinā riktāṃ caturdaśīm/ </div>
            <div class="l">madhyāhnamardharātraṃ ca bhūkampaṃ rāhudarśanam// </div>
            <div class="l">vinā deśamaśastaṃ cāśastautpātikalakṣaṇam/ </div>
            <div class="l">dūtaṃ praśastamavyagraṃ nirdiśedāgataṃ bhiṣak// </div>
            <div class="l">dadhyakṣatadvijātīnāṃ vṛṣabhāṇāṃ nṛpasya ca// </div>
            <div class="l">ratnānāṃ pūrṇakumbhānāṃ sitasya turagasya ca/ </div>
            <div class="l">suradhvajapatākānāṃ phalānāṃ &amp;yāvakasya ca// </div>
            <div class="l">kanyāpuṃvardhamānānāṃ baddhasyaikapaśostasthā/ </div>
            <div class="l">pṛthivyā uddhṛtāyāśca vahneḥ prajvalitasya ca// </div>
            <div class="l">modakānāṃ sumanasāṃ śuklānāṃ candanasya ca/ </div>
            <div class="l">manojñasyānnapānasya pūrṇasya śakaṭasya ca// </div>
            <div class="l">nṛbhirdhenvāḥ savatsāyā vaḍavāyāḥ striyāstathā/ </div>
            <div class="l">jīvañjīvakasiddhārthasārasapriyavādinām// </div>
            <div class="l">haṃsānāṃ śatapatrāṇāṃ cāṣāṇāṃ śikhināṃ tathā/ </div>
            <div class="l">matsyājadvijaśaṅkhānāṃ &amp;priyaṅgūnāṃ ghṛtasya ca// </div>
            <div class="l">rucakādarśasiddhārtharocanānāṃ ca darśanam/ </div>
            <div class="l">gandhaḥ surabhirvarṇaśca suśuklo madhuro rasaḥ// </div>
            <div class="l">mṛgapakṣimanuṣyāṇāṃ praśastāśca giraḥ śubhāḥ/ </div>
            <div class="l">chatradhvajapatākānāmutkṣepaṇamabhiṣṭutiḥ// </div>
            <div class="l">bherīmṛdaṅgaśaṅkhānāṃ śabdāḥ puṇyāhanisvanāḥ/ </div>
            <div class="l">vedādhyayanaśabdāśca sukho vāyuḥ pradakṣiṇaḥ// </div>
            <div class="l">pathi veśmapraveśe tu vidyādārogyalakṣaṇam/ </div>
            <div class="l">maṅgalācārasaṃpannaḥ sāruto vaiśmiko janaḥ// </div>
            <div class="l">śraddadhāno+anukūlaśca prabhūtadravyasaṃgrahaḥ/ </div>
            <div class="l">dhanaiśvaryasukhāvāptiriṣṭalābhaḥ sukhena ca// </div>
            <div class="l">dravyāṇāṃ tatra yogyānāṃ yojanā siddhireva ca/ </div>
            <div class="l">gṛhaprāsādaśailānāṃ nāgānāmṛṣabhasya ca// </div>
            <div class="l">hayānāṃ puruṣāṇāṃ ca svapne samadhirohaṇam/ </div>
            <div class="l">somārkāgnidvijātīnāṃ gavāṃ nṝṇāṃ payāsvinām// </div>
            <div class="l">arṇavānāṃ prataraṇaṃ vṛddhiḥ saṃbādhaniḥsṛtiḥ/ </div>
            <div class="l">svapne devaiḥ sapitṛbhiḥ prasannaiścābhibhāṣaṇam// </div>
            <div class="l">darśanaṃ śuklavastrāṇāṃ hradasya vimalasya ca/ </div>
            <div class="l">māṃsamatsyaviṣāmedhyacchatrādarśaparigrahaḥ// </div>
            <div class="l">svapne sumanasāṃ caiva śuklānāṃ darśanaṃ śubham/ </div>
            <div class="l">aśvagorathayānaṃ ca yānaṃ pūrvottareṇa ca/ </div>
            <div class="l">rodanaṃ patitotthānaṃ dviṣatāṃ cāvamardanam// </div>
            <div class="l">sattvalakṣaṇasaṃyogo bhaktirvaidyadvijātiṣu/ </div>
            <div class="l">sādhyatvaṃ na ca nirvedastadārogyasya lakṣaṇaṃ// </div>
            <div class="l">ārogyādbalamāyuśca sukhaṃ ca labhate mahat/ </div>
            <div class="l">iṣṭāṃścāpyaparān bhāvān puruṣaḥ śubhalakṣaṇaḥ// </div>
          </div>
          <p><a name="idp6405200"><!--anchor--></a>tatra ślokau --- </p>
          <div class="lg">
            <div class="l">uktaṃ gomayacūrṇīye maraṇārogyalakṣaṇam/ </div>
            <div class="l">dūtasvapnāturotpātayuktisiddhivyapāśrayam// </div>
            <div class="l">itīdamuktaṃ prakṛtaṃ yathātathaṃ tadanvavekṣyaṃ satataṃ
              bhiṣagvidā/ </div>
            <div class="l">tathā hi siddhiṃ ca yaśaśca śāśvataṃ sa siddhakarmā labhate dhanāni ca// </div>
          </div>
          <p><a name="idp6409120"><!--anchor--></a> ityagniveśakṛte tantre carakapratisaṃskṛte indriyasthāne gomayacūrṇīyamindriyaṃ nāma
            dvādaśo+adhyāyaḥ//12// </p>
          <p><a name="idp6409808"><!--anchor--></a> indriyasthānaṃ saṃpūrṇaṃ/carakasaṃhitā </p>
        </div>
      </div>



      <div class="chapter" id="div1_body.1_div1.6"><h2><a name="body.1_div1.6"></a>6.  cikitsāsthānam/ </h2>
        

        <div class="teidiv1" id="div2_body.1_div1.6_div2.1"><h3><a name="body.1_div1.6_div2.1"></a>6.1.  prathamo+adhyāyaḥ/</h3>
          
          <div class="teidiv2" id="div3_body.1_div1.6_div2.1_div3.1"><h4><a name="body.1_div1.6_div2.1_div3.1"></a>6.1.1. </h4>
            <p id="CS.6.1.1.1"><a name="CS.6.1.1.1"><!--anchor--></a>rasāyanādhyāye prathamaḥ pādaḥ/ </p>
            <p><a name="idp6413744"><!--anchor--></a>athāto+abhayāmalakīyaṃ rasāyanapādaṃ vyākhyāsyāmaḥ// </p>
            <p id="CS.6.1.1.2"><a name="CS.6.1.1.2"><!--anchor--></a>iti ha smāha bhagavānātreyaḥ// </p>
            <div class="lg">
              <div class="l">cikitsitaṃ vyādhiharaṃ pathyaṃ sādhanamauṣadham/ </div>
              <div class="l">prāyaścittaṃ praśamanaṃ prakṛtisthāpanaṃ hitam// </div>
              <div class="l">vidyādbheṣajanāmāni,bheṣajaṃ dvividhaṃ ca tat/ </div>
              <div class="l">svasthasyorjaskaraṃ kiñcit kiñcidārtasya roganut// </div>
              <div class="l">abheṣajaṃ ca dvividhaṃ bādhanaṃ sānubādhanam/ </div>
              <div class="l">svasthasyorjaskaraṃ yattu tadvṛṣyaṃ tadrasāyanam// </div>
              <div class="l">prāyaḥ,prāyeṇa rogāṇāṃ dvitīyaṃ praśame matam/ </div>
              <div class="l">prāyaḥśabdo viśeṣārtho hyubhayaṃ hyubhayārthakṛt// </div>
              <div class="l">dīrghamāyuḥ smṛtiṃ medhāmārogyaṃ taruṇaṃ vayaḥ/ </div>
              <div class="l">prabhāvarṇasvaraudāryaṃ dehendriyabalaṃ param// </div>
              <div class="l">vāksiddhiṃ &amp;praṇatiṃ kāntiṃ labhate nā rasāyanāt/ </div>
              <div class="l">&amp;'vṛṣatāṃ` iti pā-. lābhopāyo hi śastānāṃ rasādīnāṃ rasāyanam// </div>
              <div class="l">apatyasaṃtānakaraṃ yat sadyaḥ saṃpraharṣaṇam/ </div>
              <div class="l">vājīvātibalo yena yātyapratihataḥ striyaḥ// </div>
              <div class="l">bhavatyatipriyaḥ strīṇāṃ yena yenopacīyate/ </div>
              <div class="l">jīryato+apyakṣayaṃ śukraṃ phalavadyena dṛśyate// </div>
              <div class="l">prabhūtaśākhaḥ śākhīva yena caityo yathā mahān/ </div>
              <div class="l">&amp;bhavatyarcyo bahumataḥ prajānāṃ subahuprajaḥ// </div>
              <div class="l">&amp;`bhavatyardhyo bahumataḥ' iti,&amp;`bhavaty asau bahumataḥ' iti ca pā-. </div>
              <div class="l"> saṃtānamūlaṃ yeneha pretya cānantyamaśnute/ </div>
              <div class="l">yaśaḥ śriyaṃ balaṃ puṣṭiṃ vājīkaraṇameva tat// </div>
              <div class="l">svasthasyorjaskaraṃ tvetaddvividhaṃ proktamauṣadham/ </div>
              <div class="l">yadvyādhinirghātakaraṃ vakṣyate taccikitsite// </div>
              <div class="l">cikitsitārtha etāvān vikārāṇāṃ yadauṣadham/ </div>
              <div class="l">rasāyanavidhiścāgre vājīkaraṇameva ca// </div>
              <div class="l">abheṣajamiti jñeyaṃ viparītaṃ yadauṣadhāt/ </div>
              <div class="l">tadasevyaṃ viṣevyaṃ tu pravakṣyāmi yadauṣadham// </div>
              <div class="l">rasāyanānāṃ dvividhaṃ prayogamṛṣayo viduḥ/ </div>
              <div class="l">kuṭīprāveśikaṃ caiva vātātapikameva ca// </div>
              <div class="l">kuṭīprāveśikasyādau vidhiḥ samupadekṣyate/ </div>
              <div class="l">nṛpavaidyadvijātīnāṃ sādhūnāṃ puṇyakarmaṇām// </div>
              <div class="l">nivāse nirbhaye śaste prāpyopakaraṇe pure/ </div>
              <div class="l">diśi pūrvottarasyāṃ ca subhūmau kārayet kuṭīm// </div>
              <div class="l">vistārotsedhasaṃpannāṃ trigarbhāṃ sūkṣmalocanām/ </div>
              <div class="l">ghanabhittimṛtusukhāṃ suspaṣṭāṃ manasaḥ priyām// </div>
              <div class="l">śabdādīnāmaśastānāmagamyāṃ strīvivarjitām/ </div>
              <div class="l">iṣṭopakaraṇopetāṃ &amp;sajjavaudyauṣadhadvijām// </div>
              <div class="l">&amp;`sakta-' iti pā-. </div>
              <div class="l">athodagayane śukle tithinakṣatrapūjite/ </div>
              <div class="l">muhūrtakaraṇopete praśaste kṛtavāpanaḥ// </div>
              <div class="l">dhṛtismṛtibalaṃ kṛtvā śraddadhānaḥ samāhitaḥ/ </div>
              <div class="l">vidhūya mānasān doṣān maitrīṃ bhūteṣu cintayan// </div>
              <div class="l">devatāḥ pūjayitvā+agre dvijātīṃśca pradakṣiṇam/ </div>
              <div class="l">devagobrāhmaṇān kṛtvā tatastāṃ praviśet kuṭīm// </div>
              <div class="l">tasyāṃ saṃśodhanaiḥ śuddhaḥ sukhī jātabalaḥ punaḥ/ </div>
              <div class="l">rasāyanaṃ prayuñjīta &amp;tatpravakṣyāmi śodhanam// </div>
              <div class="l">&amp;`tato vakṣyāmi' iti pā-. </div>
              <div class="l">harītakīnāṃ cūrṇāni saindhavāmalake guḍam/ </div>
              <div class="l">vacāṃ viḍaṅgaṃ rajanīṃ pippalīṃ viśvabheṣajam// </div>
              <div class="l">pibeduṣṇāmbunā jantuḥ snehasvedopapāditaḥ/ </div>
              <div class="l">tena śuddhaśarīrāya kṛtasaṃsarjanāya ca// </div>
              <div class="l">trirātraṃ yāvakaṃ dadyāt pañcāhaṃ vā+api sarpiṣā/ </div>
              <div class="l">saptāhaṃ vā purāṇasya yāvacchuddhestu varcasaḥ// </div>
              <div class="l">śuddhakoṣṭhaṃ tu taṃ jñātvā rasāyanamupācaret/ </div>
              <div class="l">vayaḥprakṛtisātmyajño yaugikaṃ yasya yadbhavet// </div>
              <div class="l">harītakīṃ pañcarasāmuṣṇāmalavaṇaṃ śivām/ </div>
              <div class="l">doṣānulomanīṃ laghvīṃ vidyāddīpanapācanīm// </div>
              <div class="l">āyuṣyāṃ pauṣṭikīṃ dhanyāṃ vayasaḥ sthāpanīṃ parām/ </div>
              <div class="l">sarvarogapraśamanīṃ buddhīndriyabalapradām// </div>
              <div class="l">kuṣṭhaṃ gulmamudāvartaṃ śoṣaṃ pāṇḍvāmayaṃ madam/ </div>
              <div class="l">arśāṃsi grahaṇīdoṣaṃ purāṇaṃ viṣamajvaram// </div>
              <div class="l">hṛdrogaṃ saśirorogamatīsāramarocakam/ </div>
              <div class="l">kāsaṃ pramehamānāhaṃ plīhānamudaraṃ navam// </div>
              <div class="l">kaphaprasekaṃ vaisvaryaṃ vaivarṇyaṃ kāmalāṃ krimīn/ </div>
              <div class="l">śvayathuṃ tamakaṃ chardiṃ klaibyamaṅgāvasādanam// </div>
              <div class="l">srotovibandhān vividhān pralepaṃ hṛdayorasoḥ/ </div>
              <div class="l">smṛtibuddhipramohaṃ ca jayecchīghraṃ harītakī// </div>
              <div class="l">(&amp;ajīrṇino rūkṣabhujaḥ strīmadyaviṣakarśitāḥ/ </div>
              <div class="l">severannābhayāmete kṣuttṛṣṇoṣṇārditāśca ye//) &amp;'yogīndranāthasena saṃmato+ayaṃ
                pāṭhaḥ'. </div>
              <div class="l"> tān guṇāṃstāni karmāṇi vidyādāmalakīṣvapi/ </div>
              <div class="l">yānyuktāni harītakyā vīryasya tu viparyayaḥ// </div>
              <div class="l">ataścāmṛtakalpāni vidyāt karmabhirīdṛśaiḥ/ </div>
              <div class="l">harītakīnāṃ śasyāni bhiṣagāmalakasya ca// </div>
              <div class="l">auṣadhīnāṃ parā bhūmirhimavāñ śailasattamaḥ/ </div>
              <div class="l">tasmātphalāni tajjāni grāhayetkālajāni tu// </div>
              <div class="l">āpūrṇarasavīryāṇi kāle kāle yathāvidhi/ </div>
              <div class="l">ādityapavanacchāyāsalilaprīṇitāni ca// </div>
              <div class="l">&amp;yānyajagdhānyapūtīni nirvraṇānyagadāni ca/ </div>
              <div class="l">teṣāṃ prayogaṃ vakṣyāmi phalānāṃ karma cottamam// </div>
              <div class="l">&amp;`yānyadagdhāni' iti pā-. </div>
              <div class="l"> pañcānāṃ pañcamūlānāṃ bhāgān daśapalonmitān/ </div>
              <div class="l">harītakīsahasraṃ ca triguṇāmalakaṃ navam// </div>
              <div class="l">vidārigandhāṃ bṛhatīṃ pṛśniparṇīṃ nidigdhikām/ </div>
              <div class="l">vidyādvidārigandhādyaṃ śvadaṃṣṭrāpañcamaṃ gaṇam// </div>
              <div class="l">bilvāgnimanthaśyonākaṃ kāśmaryamatha pāṭalām/ </div>
              <div class="l">punarnavāṃ śūrpaparṇyau balāmeraṇḍameva ca// </div>
              <div class="l">jīvakarṣabhakau medāṃ jīvantīṃ saśatāvarīm/ </div>
              <div class="l">śarekṣudarbhakāśānāṃ śālīnāṃ mūlameva ca// </div>
              <div class="l">ityeṣāṃ pañcamūlānāṃ pañcānāmupakalpayet/ </div>
              <div class="l">bhagān yathoktāṃstatsarvaṃ sādhyaṃ daśaguṇe+ambhasi// </div>
              <div class="l">daśabhāgāvaśeṣaṃ tu pūtaṃ taṃ grāhayedrasam/ </div>
              <div class="l">harītakīśca tāḥ sarvāḥ sarvāṇyāmalakāni ca// </div>
              <div class="l">tāni sarvāṇyanasthīni phalānyāpothya kūrcanaiḥ/ </div>
              <div class="l">vinīya tasminniryūhe cūrṇānīmāni dāpayet// </div>
              <div class="l">maṇḍūkaparṇyāḥ pippalyāḥ śaṅkhapuṣpyāḥ plavasya ca/ </div>
              <div class="l">mustānāṃ saviḍaṅgānāṃ candanāguruṇostathā// </div>
              <div class="l">madhukasya haridrāyā vacāyāḥ kanakasya ca/ </div>
              <div class="l">bhāgāṃścatuṣpalān kṛtvā sūkṣmailāyāstvacastathā// </div>
              <div class="l">sitopalāsahasraṃ ca cūrṇitaṃ tulayā+adhikam/ </div>
              <div class="l">tailasya dvyāḍhakaṃ tatra dadyāttrīṇi ca sarpiṣaḥ// </div>
              <div class="l">sādhyamaudumbare pātre tat sarvaṃ mṛdunā+agninā/ </div>
              <div class="l">jñātvā &amp;lehyamadagdhaṃ ca śītaṃ kṣaudreṇa saṃsṛjet// </div>
              <div class="l">&amp;`lehamadagdhaṃ' iti pā-. </div>
              <div class="l"> kṣaudrapramāṇaṃ snehārdhaṃ tat sarvaṃ ghṛtabhājane/ </div>
              <div class="l">tiṣṭhetsaṃmūrcchitaṃ tasya mātrāṃ kāle prayojayet// </div>
              <div class="l">yā &amp;noparundhyādāhāramekaṃ mātrā jarāṃ prati/ </div>
              <div class="l">ṣaṣṭikaḥ payasā cātra jīrṇe bhojanamiṣyate// </div>
              <div class="l">&amp;`-dāhāramevaṃ' iti pā-. </div>
              <div class="l"> vaikhānasā vālakhilyāstathā cānye tapodhanāḥ/ </div>
              <div class="l">rasāyanamidaṃ &amp;prāśya babhūvuramitāyuṣaḥ// </div>
              <div class="l">&amp;`prāpya' iti pā-. </div>
              <div class="l"> muktvā jīrṇaṃ vapuścāgryamavāpustaruṇaṃ vayaḥ/ </div>
              <div class="l">vītatandrāklamaśvāsā nirātaṅkāḥ samāhitāḥ// </div>
              <div class="l">medhāsmṛtibalopetāścirarātraṃ tapodhanāḥ/ </div>
              <div class="l">brāhmaṃ tapo brahmacaryaṃ ceruścātyantaniṣṭhayā// </div>
              <div class="l">rasāyanamidaṃ brāhmāyuṣkāmaḥ prayojayet/ </div>
              <div class="l">dīrghamāyurvayaścāgryāṃ kāmāṃśceṣṭān samaśnute// </div>
            </div>
            <p><a name="idp6500864"><!--anchor--></a>(iti brāhmarasāyanam) </p>
            <p id="CS.6.1.1.58"><a name="CS.6.1.1.58"><!--anchor--></a> yathoktaguṇānāmāmalakānāṃ sahasraṃ piṣṭasvedanavidhinā payasa
              ūṣmaṇā susvinnamanātapaśuṣkamanasthi cūrṇayet/ </p>
            <p><a name="idp6502448"><!--anchor--></a>tadāmalakasahasrasvarasaparipītaṃ
              sthirāpunarnavājīvantīnāgabalābrahmasuvarcalāmaṇḍūkaparṇīśatāvarīśaṅkhapuṣpīpippalīvacāviḍaṅgasvayaṅguptāmṛtācandanāgurumadhukamadhūkapuṣpotpalapadmamālatīyuvatīyūthikācūrṇāṣṭabhāgasaṃyuktaṃ
              punarnāgabalāsahasrapalasvarasaparipītamanātapaśuṣkaṃ dviguṇitasarpiṣā kṣaudrasarpiṣā
              vā kṣudraguḍākṛtiṃ kṛtvā śucau dṛḍhe ghṛtabhāvite kumbhe bhasmarāśeradhaḥ
              sthāpayedantarbhūmeḥ pakṣaṃ kṛtarakṣāvidhānamatharvavedavidā, pakṣātyaye coddhṛtya
              kanakarajatatāmrapravālakālāyasacūrṇāṣṭabhāgasaṃyuktamardhakarṣavṛddhyā yathoktena
              vidhinā prātaḥ prātaḥ prayuñjāno+agnibalamabhisamīkṣya, jīrṇe ca ṣaṣṭikaṃ payasā
              sasarpiṣkamupasevamāno yathoktān guṇān samaśnuta iti// </p>
            <p id="CS.6.1.1.59"><a name="CS.6.1.1.59"><!--anchor--></a>bhavanti cātra---</p>
            <div class="lg">
              <div class="l">idaṃ rasāyanaṃ brāhmaṃ maharṣigaṇasevitam/ </div>
              <div class="l">bhavatyarogo dīrghāyuḥ prayuñjāno mahābalaḥ// </div>
              <div class="l">kāntaḥ prajānāṃ siddhārthaścandrādityasamadyutiḥ/ </div>
              <div class="l">śrutaṃ dhārayate sattvamārṣaṃ cāsya pravartate// </div>
              <div class="l">dharaṇīdharasāraśca vāyunā samavikramaḥ/ </div>
              <div class="l">sa bhavatyaviṣaṃ cāsya gātre saṃpadyate viṣam// </div>
              <div class="l">(iti dvitīyaṃ brāhmarasāyanam) </div>
              <div class="l"> bilvo+agnimanthaḥ śyonākaḥ kāśmaryaḥ pāṭalirbalā/ </div>
              <div class="l">parṇyaścatasraḥ pippalyaḥ śvadaṃṣṭrā bṛhatīdvayam// </div>
              <div class="l">śṛṅgī tāmalakī drākṣā jīvantī puṣkarāguru/ </div>
              <div class="l">abhayā cāmṛtā ṛddhirjīvakarṣabhakau śaṭī// </div>
              <div class="l">mustaṃ punarnavā medā sailā candanamutpalam/ </div>
              <div class="l">vidārī vṛṣamūlāni kākolī kākanāsikā// </div>
              <div class="l">eṣāṃ palonmitān bhāgāṅchatānyāmalakasya ca/ </div>
              <div class="l">pañca dadyāttadaikadhyaṃ jaladroṇe vipācayet// </div>
              <div class="l">jñātvā gatarasānyetānyauṣadhānyatha taṃ rasam/ </div>
              <div class="l">taccāmalakamuddhṛtya niṣkulaṃ tailasarpiṣoḥ// </div>
              <div class="l">paladvādaśake bhṛṣṭvā dattvā cārdhatulāṃ bhiṣak/ </div>
              <div class="l">matsyaṇḍikāyāḥ pūtāyā lehavatsādhu sādhayet// </div>
              <div class="l">ṣaṭpalaṃ madhunaścātra siddhaśīte pradāpayet/ </div>
              <div class="l">catuṣpalaṃ tugākṣīryāḥ pippalīdvipalaṃ tathā// </div>
              <div class="l">palamekaṃ nidadhyācca tvagelāpatrakeśarāt/ </div>
              <div class="l">ityayaṃ cyavanapraśaḥ paramukto rasāyanaḥ// </div>
              <div class="l">kāsaśvāsaharaścaiva viśeṣeṇopadiśyate/ </div>
              <div class="l">kṣīṇakṣatānāṃ vṛddhānāṃ bālānāṃ cāṅgavardhanaḥ// </div>
              <div class="l">svarakṣayamurorogaṃ hṛdrogaṃ vātaśoṇitam/ </div>
              <div class="l">pipāsāṃ mūtraśukrasthān doṣāṃścāpyapakarṣati// </div>
              <div class="l">asya mātrāṃ prayuñjīta yoparundhyānna bhojanam/ </div>
              <div class="l">asya prayogāccyavanaḥ suvṛddho+abhūt punaryuvā// </div>
              <div class="l">medhāṃ smṛtiṃ kāntimanāmayatvamāyuḥprakarṣaṃ balamindriyāṇām/ </div>
              <div class="l">strīṣu praharṣaṃ paramagnivṛddhiṃ varṇaprasādaṃ pavanānulomyam// </div>
              <div class="l">rasāyanasyāsya naraḥ prayogāllabheta jīrṇo+api kuṭīpraveśāt/ </div>
              <div class="l">jarākṛtaṃ rūpamapāsya sarvaṃ bibharti rūpaṃ navayauvanasya// </div>
            </div>
            <p><a name="idp6529760"><!--anchor--></a>(iti cyavanaprāśaḥ/) </p>
            <p id="CS.6.1.1.75"><a name="CS.6.1.1.75"><!--anchor--></a> athāmalakaharītakīnāmāmalakabibhītakānāṃ
              harītakībibhītakānāmāmalakaharītakībibhītakānāṃ vā palāśatvagavanaddhānāṃ
              mṛdā+avaliptānāṃ kukūlasvinnānāmakulakānāṃ palasahasramulūkhale saṃpothya
              dadhighṛtamadhupalalatailaśarkarāsaṃyuktaṃ bhakṣayedanannabhugyathoktena vidhinā;
              tasyānte yavāgvādibhiḥ pratyavasthāpanam<a name="Note192"><!--anchor--></a> [Note: `prakṛtyavasthāpanaṃ' iti pā-.]
              abhyaṅgotsādanaṃ sarpiṣā yavacūrṇaiśca, ayaṃ ca rasāyanaprayogaprakarṣo
                <a name="Note193"><!--anchor--></a> [Note: `dvistāvat prayogakālād dviguṇakālaṃ pratibhojanaṃ yavāgūḥ yūṣeṇa payasā vā
                sasarpiṣkaḥ ṣaṣṭikaḥ ṣaṣṭikānnaṃ' iti
              yogīndranāthasenaḥ.]dvistāvadagnibalamabhisamīkṣya, pratibhojanaṃ yūṣeṇa payasā
              vā ṣaṣṭikaḥ sasarpiṣkaḥ, ataḥ paraṃ yathāsukhavihāraḥ kāmabhakṣyaḥ syāt/ </p>
            <p><a name="idp6533632"><!--anchor--></a>anena prayogeṇarṣayaḥ punaryuvatvamavāpurbabhūvuścānekavarṣaśatajīvino nirvikārāḥ
              paraṃ śarīrabuddhīndriyabalasamuditāśceruścātyantaniṣṭhayā tapaḥ// </p>
            <p><a name="idp6534432"><!--anchor--></a> (iti caturthāmalakarasāyanam/) </p>
            <p id="CS.6.1.1.76"><a name="CS.6.1.1.76"><!--anchor--></a> harītakyāmalakabibhītakapañcapañcamūlaniryūhe
              pippalīmadhukamadhūkakākolīkṣīrakākolyātmaguptājīvakarṣabhakakṣīraśuklākalkasaṃprayuktena
              vidārīsvarasena kṣīrāṣṭaguṇasaṃprayuktena ca sarpiṣaḥ kumbhaṃ sādhayitvā
              &amp;prayuñjāno+agnibalasamāṃ mātrāṃ jīrṇe ca kṣīrasarpirbhyāṃ
              śāliṣaṣṭikamuṣṇodakānupānamaśnañjarāvyādhipāpābhicāravyapagatabhayaḥ
              śarīrendriyabuddhibalamatulamupalabhyāpratihatasarvārambhaḥ paramāyuranavāpnuyāt// </p>
            <p><a name="idp6536384"><!--anchor--></a>&amp;`prayuñjītāgnibalaṃ samavekṣya, jīrṇe ca' iti pā-. (iti pañcamo harītakīyogaḥ/) </p>
            <p id="CS.6.1.1.77"><a name="CS.6.1.1.77"><!--anchor--></a>
              harītakyāmalakabibhītakaharidrāsthirā-&amp;balāviḍaṅgāmṛtavallīviśvabheṣajamadhukapippalīsomavalkasiddhena
              kṣīrasarpiṣā madhuśarkarābhyāmapi ca
              sannīyāmalakasvarasaśataparipītamāmalakacūrṇamayaścūrṇacaturbhāgasaṃprayuktaṃ
              pāṇitalamātraṃ pāṇitalamātraṃ prātaḥ prātaḥ prāśya yathoktena vidhinā sāyaṃ
              mudgayūṣeṇa payasā vā sasarpiṣkaṃ śāliṣaṣṭikānnamaśnīyāt, trivarṣaprayogādasya
              varṣaśatamajaraṃ vayastiṣṭhiti, śrutamavatiṣṭhate, sarvāmayāḥ praśāmyanti, viṣamaviṣaṃ
              bhavati gātre, gātramaśmavat sthirībhavati, adhṛṣyo bhūtānāṃ bhavati// </p>
            <p><a name="idp6538704"><!--anchor--></a>&amp;`-vācā-' iti pā-. </p>
            <p id="CS.6.1.1.78"><a name="CS.6.1.1.78"><!--anchor--></a> bhavanti cātra---</p>
            <div class="lg">
              <div class="l">yathā+amarāṇāmamṛtaṃ yathā bhogavatāṃ sudhā/ </div>
              <div class="l">tathā+abhavanmaharṣīṇāṃ rasāyanavidhiḥ purā// </div>
              <div class="l">na jarāṃ na ca daurbalyaṃ nāturyaṃ nidhanaṃ na ca/ </div>
              <div class="l">jagmurvarṣasahasrāṇi rasāyanaparāḥ purā// </div>
              <div class="l">na kevalaṃ dīrghamihāyuraśnute rasāyanaṃ yo vidhivanniṣevate/ </div>
              <div class="l">gatiṃ sa devarṣiniṣevitāṃ śubhāṃ prapadyate brahma tatheti &amp;cākṣayam// </div>
              <div class="l">&amp;`cākṣaram' iti pā-. </div>
              <div class="l"> tatra ślokaḥ--- abhayāmalakīye+asmin ṣaḍyogāḥ parikīrtitāḥ/ </div>
              <div class="l">rasāyanānāṃ siddhānāmāyuryairanuvartate// </div>
            </div>
            <p><a name="idp6546448"><!--anchor--></a> ityagniveśakṛte tantre carakapratisaṃskṛte cikitsāsthāne
              rasāyanādhyāye+abhayāmalakīyo nāma rasāyanapādaḥ prathamaḥ//1// </p>
          </div>

          <div class="teidiv2" id="div3_body.1_div1.6_div2.1_div3.2"><h4><a name="body.1_div1.6_div2.1_div3.2"></a>6.1.2. </h4>
            <p><a name="idp6547552"><!--anchor--></a> rasāyanādhyāye dvitīyaḥ pādaḥ/ </p>
            <p id="CS.6.1.2.1"><a name="CS.6.1.2.1"><!--anchor--></a>athātaḥ prāṇakāmīyaṃ rasāyanapādaṃ vyākhyāsyāmaḥ// </p>
            <p id="CS.6.1.2.2"><a name="CS.6.1.2.2"><!--anchor--></a>iti ha smāha bhagavānātreyaḥ// </p>
            <p id="CS.6.1.2.3"><a name="CS.6.1.2.3"><!--anchor--></a>prāṇakāmaḥ
              śuśrūṣadhvamidamucyamānamamṛtamivāparamaditisutahitakaramacintyādbhutaprabhāvamāyuṣyamārogyakaraṃ
              vayasaḥ sthāpanaṃ nidrātandrāśramaklamālasyadaurbalyāpaharamanilakaphapittasāmyakaraṃ
              sthairyakaramabaddhamāṃsaharamantaragnisandhukṣaṇaṃ pramāvarṇasvarottamakaraṃ
              rasāyanavidhānam/ </p>
            <p><a name="idp6551456"><!--anchor--></a>anena cyavanādayo maharṣayaḥ punaryuvatvamāpurnārīṇāṃ ceṣṭatamā babhūvuḥ,
              sthirasamasuvibhaktamāṃsāḥ, susaṃhatasthiraśarīrāḥ, suprasannabalavarṇendriyāḥ,
              sarvatrāpratihataparākramāḥ, kleśasahāśca/ </p>
            <p><a name="idp6552400"><!--anchor--></a>sarve śarīradoṣā bhavanti
              grāmyāhārādamlalavaṇakaṭukakṣāraśuṣkaśāka-&amp;māṃsatilapalalapiṣṭānnabhojināṃ
              virūḍhanavaśūkaśamīdhānyaviruddhāsātmyarūkṣakṣārābhiṣyandibhojināṃ
              klinnagurupūtiparyuṣitabhojināṃ viṣamādhyaśanaprāyāṇāṃ divāsvapnastrīmadyanityānāṃ
              viṣamātimātravyāyāmasaṃkṣobhitaśarīrāṇāṃ bhayakrodhaśokalobhamohāyāsabahulānām;
              &amp;&amp;atonimittaṃ hi śithilībhavanti māṃsāni, vimucyante sandhayaḥ, vidahyate
              raktaṃ, viṣyandate cānalpaṃ medaḥ, na sandhīyate+asthiṣu majjā, śukraṃ na pravartate,
              kṣayamupaityojaḥ; sa evaṃbhūto glāyati, sīdati, nidrātandrālasyasamanvito nirutsāhaḥ
              śvasiti, asamarthaśceṣṭānāṃ śārīramānasīnāṃ, naṣṭasmṛtibuddhicchāyo
              rogāṇāmadhiṣṭhānabhūto na sarvamāyuravāpnoti/ </p>
            <p><a name="idp6553808"><!--anchor--></a>tasmādetān doṣānavekṣamāṇaḥ sarvān yathoktānahitānapāsyāhāravihārān rasāyanāni
              prayoktumarhatītyuktvā bhagavān punarvasurātreya uvāca---// </p>
            <p><a name="idp6554576"><!--anchor--></a>&amp;`māṣa' iti pā-. &amp;&amp;`ato nimittāddhi' iti pa-.</p>
            <p id="CS.6.1.2.4"><a name="CS.6.1.2.4"><!--anchor--></a> āmalakānāṃ subhūmijānāṃ
              kālajānāmanupahatagandhavarṇarasānāmāpūrṇarasapramāṇavīryāṇāṃ svarasena
              punarnavākalkapādasaṃprayuktena sarpiṣaḥ sādhayedāḍhakam, ataḥ paraṃ vidārīsvarasena
              jīvantīkalkasaṃprayuktena, ataḥ paraṃ caturguṇena payasā balātibalākaṣāyeṇa
              śatāvarīkalkasaṃyuktena; anena krameṇaikaikaṃ śatapākaṃ sahasrapākaṃ vā
              śarkarākṣaudracaturbhāgasaṃprayuktaṃ sauvarṇe rājate mārtike vā śucau dṛḍhe
              ghṛtabhāvite kumbhe sthāpayet; tadyathoktena vidhinā yathāgni prātaḥ prātaḥ
              prayojayet, jīrṇe ca kṣīrasarpirbhyāṃ śāliṣaṣṭikamaśnīyāt/ </p>
            <p><a name="idp6557456"><!--anchor--></a>asya prayogādvarṣaśataṃ vayo+ajaraṃ tiṣṭhati, śrutamavatiṣṭhate, sarvāmayāḥ
              praśāmyanti, apratihatagatiḥ strīṣu, apatyavān bhavatīti// </p>
            <p id="CS.6.1.2.5"><a name="CS.6.1.2.5"><!--anchor--></a>bhavataścātra---</p>
            <div class="lg">
              <div class="l">bṛhaccharīraṃ girisārasāraṃ sthirendriyaṃ cātibalendriyaṃ ca/ </div>
              <div class="l">adhṛṣyamanyairatikāntarūpaṃ praśastipūjāsukhacittabhāk ca// </div>
              <div class="l">balaṃ mahadvarṇaviśuddhiragryā svaro ghanaughastanitānukārī/ </div>
              <div class="l">bhavatyapatyaṃ vipulaṃ sthiraṃ ca samaśnato yogamimaṃ narasya// </div>
            </div>
            <p><a name="idp6562080"><!--anchor--></a>(ityāmalakaghṛtam/)</p>
            <p id="CS.6.1.2.7"><a name="CS.6.1.2.7"><!--anchor--></a> āmalakasahasraṃ pippalīsahasrasaṃprayuktaṃ
              palāśataruṇakṣārodakottaraṃ tiṣṭhet, tadanugatakṣārodakamanātapaśuṣkamanasthi
              cūrṇīkṛtaṃ caturguṇābhyāṃ madhusarpirbhyāṃ saṃnīya śarkarācūrṇacaturbhāgasaṃprayuktaṃ
              ghṛtabhājanasthaṃ ṣaṇmāsān sthāpayedantarbhūmeḥ/ </p>
            <p><a name="idp6564016"><!--anchor--></a>tasyottarakālamagnibalasamāṃ mātrāṃ khādet, paurvāhṇikaḥ prayogo nāparāhṇikaḥ,
              sātmyāpekṣaścāhāravidhiḥ/ </p>
            <p><a name="idp6564720"><!--anchor--></a>asya prayogādvarṣaśatamajaraṃ vayastiṣṭhatīti samānaṃ pūrveṇa// </p>
            <p><a name="idp6565280"><!--anchor--></a>(ityāmalakāvalehaḥ/)</p>
            <p id="CS.6.1.2.8"><a name="CS.6.1.2.8"><!--anchor--></a> āmalakacūrṇāḍhakamekaviṃśatirātramāmalakasvarasaparipītaṃ
              madhughṛtāḍhakābhyāṃ dvābhyāmekīkṛtamaṣṭabhāgapippalīkaṃ
              śarkarācūrṇacaturbhāgasaṃprayuktaṃ ghṛtabhājanasthaṃ prāvṛṣi bhasmarāśau nidadhyāt;
              tadvarṣānte sātmyapathyāśī prayojayet; asya prayogādvarṣaśatamajaramāyustiṣṭhatīti
              samānaṃ pūrveṇa// </p>
            <p><a name="idp6567216"><!--anchor--></a>(ityāmalakacūrṇam/)</p>
            <p id="CS.6.1.2.9"><a name="CS.6.1.2.9"><!--anchor--></a> viḍaṅgataṇḍulacūrṇānāmāḍhakamāḍhakaṃ
              pippalītaṇḍulānāmadhyardhāḍhakaṃ sitopalāyāḥ sarpistailamadhvāḍhakaiḥ ṣaḍbhirekīkṛtaṃ
              ghṛtabhājanasthaṃ prāvṛṣi bhasmarāśāviti sarvaṃ samānaṃ pūrveṇa yāvadāśīḥ// </p>
            <p><a name="idp6569152"><!--anchor--></a>(iti viḍaṅgāvalehaḥ/)</p>
            <p id="CS.6.1.2.10"><a name="CS.6.1.2.10"><!--anchor--></a> yathoktaguṇānāmāmalakānāṃ sahasramārdrapalāśadroṇyāṃ
              sapidhānāyāṃ bāṣpamanudvamantyāmāraṇyagomayāgnibhirupasvedayet, tāni
              susvinnaśītānyuddhṛtakulakānyāpothyāḍhakena pippalīcūrṇānāmāḍhakena ca
              viḍaṅgataṇḍulacūrṇānāmadhyardhena cāḍhakena śarkarāyā dvābhyāṃ dvābhyāmāḍhakābhyāṃ
              tailasya madhunaḥ sarpiṣaśca saṃyojya śucau dṛḍhe ghṛtabhānite kumbhe
              sthāpayedekaviṃśatirātram, ata ūrdhvaṃ prayogaḥ; asya
              prayogādvarṣaśatamajaramāyustiṣṭhatīti samānaṃ pūrveṇa// </p>
            <p><a name="idp6571808"><!--anchor--></a>(ityāmalakāvaleho+aparaḥ/)</p>
            <p id="CS.6.1.2.11"><a name="CS.6.1.2.11"><!--anchor--></a> dhanvani kuśāstīrṇe snigdhakuṣṇamadhuramṛttike
              suvarṇavarṇamṛttike vā vyapagataviṣaśvāpadapavanasalilāgnidoṣe
              karṣaṇavalmīkaśmaśānacaityoṣarāvasathavarjite deśe
              yathartusukhapavanasalilādityasevite
              jātānyanupahatānyanadhyārūḍhānyabālānyajīrṇānyadhigatavīryāṇi
              śīrṇapurāṇaparṇāny-&amp;asaṃjātānyaparṇāni tapasi tapasye vā māse śuciḥ prayataḥ
              kṛtadevārcanaḥ svasti vācayitvā dvijātīn &amp;&amp;cale sumuhūrte
              nāgabalāmūlānyuddharet, teṣāṃ suprakṣālitānāṃ tvakpiṇḍamāmramātramakṣamātraṃ vā
              ślakṣṇapiṣṭamāloḍya payasā prātaḥ prayojayet, cūrṇīkṛtāni vā pibet payasā,
              madhusarpirbhyāṃ vā saṃyojya bhakṣayet, jīrṇe ca &amp;&amp;&amp;kṣīrasarpirbhyāṃ
              śāliṣaṣṭikamaśnīyāt/ </p>
            <p><a name="idp6575008"><!--anchor--></a>saṃvatsaraprayogādasya varṣaśatamajaraṃ vayastiṣṭhatīti samānaṃ pūrveṇa// </p>
            <p><a name="idp6575600"><!--anchor--></a>&amp;`asañjātaphalāni' iti pā-. &amp;&amp;gaṅgādharas tu `bale muhūrte' iti paṭhitvā
              `balavati sumuhūrte' iti vyākhyām ayati. &amp;&amp;&amp;`payasā sasarpiṣkaṃ' iti pā-.
              (iti nāgabalārasāyanam/)</p>
            <p id="CS.6.1.2.12"><a name="CS.6.1.2.12"><!--anchor--></a> balātibalācandanāgurudhavatiniśakhadiraśiṃśapāsanasvarasāḥ
              punarnavāntāścauṣadhayo &amp;daśa nāgabalayā vyākhyātāḥ/ </p>
            <p><a name="idp6577472"><!--anchor--></a>svarasānāmalābhe tvayaṃ svarasavidhiḥ---cūrṇānāmāḍhakamāḍhakamudakasyāhorātrasthitaṃ
              mṛditapūtaṃ svarasavat prayojyam// </p>
            <p><a name="idp6578192"><!--anchor--></a>&amp;`daśa yā vayaḥ sthāpanā vyākhyātāstāsāṃ svarasā nāgabalāvat' iti pā-.</p>
            <p id="CS.6.1.2.13"><a name="CS.6.1.2.13"><!--anchor--></a> bhallātakānyanupahatānyanāmayānyāpūrṇarasapramāṇavīryāṇi
              pakvajāmbavaprakāśāni śucau śukre vā māse saṃgṛhya yavapalle māṣapalle vā nidhāpayet,
              tāni caturmāsasthitāni sahasi sahasye vā māse prayoktumārabheta
              śītasnigdhamadhuropaskṛtaśarīraḥ/ </p>
            <p><a name="idp6580272"><!--anchor--></a>pūrvaṃ daśabhallātakānyāpothyāṣṭaguṇenāmbhasā sādhu sādhayet, teṣāṃ
              rasamaṣṭabhāgāvaśeṣaṃ pūtaṃ sapayaskaṃ pibet sarpiṣā+antarmukhamabhyajya/ </p>
            <p><a name="idp6581072"><!--anchor--></a>tānyekaikabhallātakotkarṣāpakarṣeṇa daśabhallātakānyātriṃśataḥ prayojyāni, nātaḥ
              paramutkarṣaḥ/ </p>
            <p><a name="idp6581744"><!--anchor--></a>prayogavidhānena sahasrapara eva bhallātakaprayogaḥ/ </p>
            <p><a name="idp6582256"><!--anchor--></a>jīrṇe ca sasarpiṣā payasā śāliṣaṣṭikāśanamupacāraḥ, prayogānte ca dvistāvat
              payasaivopacāraḥ/ </p>
            <p><a name="idp6582928"><!--anchor--></a>tatprayogādvarṣaśatamajaraṃ vayastiṣṭhatīti samānaṃ pūrveṇa// </p>
            <p><a name="idp6583488"><!--anchor--></a>(iti bhallātakakṣīram/)</p>
            <p id="CS.6.1.2.14"><a name="CS.6.1.2.14"><!--anchor--></a> bhallātakānāṃ jarjarīkṛtānāṃ piṣṭasvedanaṃ pūrayitvā
              bhūmāvākaṇṭhaṃ nikhātasya snehabhāvitasya dṛḍhasyopari kumbhasyāropyoḍupenāpidhāya
              kṛṣṇamṛttikāvaliptaṃ gomayāgnibhirupasvedayet; teṣāṃ yaḥ svarasaḥ kumbhaṃ prapadyeta,
              tamaṣṭabhāgamadhusaṃprayuktaṃ dviguṇaghṛtamadyāt; tatprayogādvarṣaśatamajaraṃ
              vayastiṣṭhatīti samanaṃ pūrveṇa// </p>
            <p><a name="idp6585424"><!--anchor--></a>(iti bhallātakakṣaudram/)</p>
            <p id="CS.6.1.2.15"><a name="CS.6.1.2.15"><!--anchor--></a> bhallātakatailapātraṃ sapayaskaṃ madhukena kalkenākṣamātreṇa
              śatapākaṃ kuryāditi samānaṃ pūrveṇa// </p>
            <p><a name="idp6587040"><!--anchor--></a>(iti bhallātakatailam/)</p>
            <p id="CS.6.1.2.16"><a name="CS.6.1.2.16"><!--anchor--></a> &amp;bhallātakasarpiḥ, bhallātakakṣīraṃ, bhallātakakṣaudraṃ,
              guḍabhallātakaṃ, bhallātakayūṣaḥ, bhallātakatailaṃ, bhallātakapalalaṃ,
              bhallātakasaktavaḥ, bhallātakalavaṇaṃ, bhallātakatarpaṇam, iti bhallātakavidhānamuktaṃ
              bhavati// </p>
            <p><a name="idp6589008"><!--anchor--></a>&amp;yogīndranāthasenas tu `evaṃ guḍabhallātakaṃ, bhallātakayūṣo, bhallātakasarpiḥ,
              bhallātakapalalaṃ' ity ādi pāṭhaṃ paṭhati. </p>
            <p id="CS.6.1.2.17"><a name="CS.6.1.2.17"><!--anchor--></a> bhavanti cātra---</p>
            <div class="lg">
              <div class="l">bhallātakāni tīkṣṇāni pākīnyagnisamāni ca/ </div>
              <div class="l">bhavantyamṛtakalpāni prayuktāni yathāvidhi// </div>
              <div class="l">ete daśavidhāstveṣāṃ prayogāḥ parikīrtitāḥ/ </div>
              <div class="l">rogaprakṛtisātmyajñastān prayogān prakalpayet// </div>
              <div class="l">kaphajo na sa rogo+asti na vibandho+asti kaścana/ </div>
              <div class="l">yaṃ na bhallātakaṃ hanyācchīghraṃ medhāgnivardhanam// </div>
            </div>
            <p><a name="idp6594960"><!--anchor--></a>(iti bhallātakavidhiḥ/)</p>
            <p id="CS.6.1.2.20"><a name="CS.6.1.2.20"><!--anchor--></a> prāṇakāmāḥ purā jīrṇāścyavanādyā maharṣayaḥ/ </p>
            <p><a name="idp6596304"><!--anchor--></a>rasāyanaiḥ śivairetairbabhūvuramitāyuṣaḥ// </p>
            <p id="CS.6.1.2.21"><a name="CS.6.1.2.21"><!--anchor--></a>&amp;brāhmaṃ tapo brāhmacaryamadhyātmadhyānameva ca/ </p>
            <p><a name="idp6597760"><!--anchor--></a>dīrghāyuṣo yathākāmaṃ saṃbhṛtya tridivaṃ gatāḥ// </p>
            <p><a name="idp6598288"><!--anchor--></a>&amp;`jñānaṃ' iti pā-.</p>
            <p id="CS.6.1.2.22"><a name="CS.6.1.2.22"><!--anchor--></a> tasmādāyuḥprakarṣārthaṃ prāṇakāmaiḥ sukhārthibhiḥ/ </p>
            <p><a name="idp6599712"><!--anchor--></a>rasāyanavidhiḥ sevyo vidhivatsusamāhitaiḥ// </p>
            <p id="CS.6.1.2.23"><a name="CS.6.1.2.23"><!--anchor--></a>tatra ślokaḥ---</p>
            <div class="lg">
              <div class="l">rasāyanānāṃ saṃyogāḥ siddhā bhūtahitaiṣiṇā/ </div>
              <div class="l">nirdiṣṭāḥ prāṇakāmīye <a name="Note194"><!--anchor--></a> [Note: `sapta caivaṃ daśarṣiṇā' iti
                pā-.]saptatriṃśanmaharṣiṇā// </div>
            </div>
            <p><a name="idp6603024"><!--anchor--></a> ityagniveśakṛte tantre carakapratisaṃskṛte cikitsāsthāne rasāyanādhyāye prāṇakāmīyo
              nāma rasāyanapādo dvitīyaḥ//2// </p>
          </div>


          <div class="teidiv2" id="div3_body.1_div1.6_div2.1_div3.3"><h4><a name="body.1_div1.6_div2.1_div3.3"></a>6.1.3. </h4>
            <p><a name="idp6604160"><!--anchor--></a> rasāyanādhyāye tṛtīyaḥ pādaḥ/ </p>
            <p id="CS.6.1.3.1"><a name="CS.6.1.3.1"><!--anchor--></a>athātaḥ karapracitīyaṃ rasāyanapādaṃ vyākhyāsyāmaḥ// </p>
            <p id="CS.6.1.3.2"><a name="CS.6.1.3.2"><!--anchor--></a>iti ha smāha bhagavānātreyaḥ// </p>
            <p id="CS.6.1.3.3"><a name="CS.6.1.3.3"><!--anchor--></a>karapracitānāṃ yathoktaguṇānāmāmalakānāmuddhṛtāsthnāṃ
              śuṣkacūrṇitānāṃ punarmāghe phālgune vā māse triḥsaptakṛtvaḥ svarasaparipītānāṃ punaḥ
              śuṣkacūrṇīkṛtānāmāḍhakamekaṃ grāhayet, atha jīvanīyānāṃ bṛṃhaṇīyānāṃ stanyajananānāṃ
              śukajananānāṃ vayaḥsthāpanānāṃ <a name="Note195"><!--anchor--></a> [Note: `ṣaḍvirecanaśatīyoktānāṃ' iti
              pā-.]ṣaḍvirecanaśatāśritīyoktānāmauṣadhagaṇānāṃ
              candanāgurudhavatiniśakhadiraśiṃśapāsanasārāṇāṃ <a name="Note196"><!--anchor--></a> [Note: `khaṇḍaśaḥ kṛtānāṃ' iti
                pā-.]cāṇuśaḥ kṛttānāmabhayābibhītakapippalīvacācavyacitrakaviḍaṅgānāṃ ca
              samastānāmāḍhakamekaṃ daśaguṇenāmbhasā sādhayet, tasminnāḍhakāvaśeṣe rase supūte
              tānyāmalakacūrṇāni dattvā gomayāgnibhirvaṃśavidalaśaratejanāgnibhirvā
              sādhayedyāvadapanayādrasasya, tamanupadagdhamupahṛtyāyasīṣu pātrīṣvāstīrya śoṣayet,
              suśuṣkaṃ tat kṛṣṇājinasyopari dṛṣadi ślakṣṇapiṣṭamayaḥsthālyāṃ nidhāpayet samyak,
              taccūrṇamayaścūrṇāṣṭabhāgasaṃprayuktaṃ madhusarpirbhyāmagnibalamabhisamīkṣya
              prayojayediti// </p>

            <p id="CS.6.1.3.4"><a name="CS.6.1.3.4"><!--anchor--></a> bhavanti cātra---</p>
            <div class="lg">
              <div class="l">etadrasāyanaṃ pūrvaṃ vasiṣṭhaḥ kaśyapo+aṅgirāḥ/ </div>
              <div class="l">jamadagnirbharadvājo bhṛguranye ca tadvidhāḥ// </div>
              <div class="l">prayujya prayatā muktāḥ śramavyādhijarābhayāt/ </div>
              <div class="l">yāvadaicchaṃstapastepustatprabhāvānmahābalāḥ// </div>
              <div class="l">idaṃ rasāyanaṃ cakre brahmā vārṣasahasrikam/ </div>
              <div class="l">jarāvyādhipraśamanaṃ buddhīndriyabalapradam// </div>
              <div class="l">(ityāmalakāyasaṃ brāhmarasāyanam/)</div>
              <div class="l"> tapasā brahmacaryeṇa dhyānena praśamena ca/ </div>
              <div class="l">rasāyanavidhānena kālayuktena cāyuṣā// </div>
              <div class="l">sthitā maharṣayaḥ pūrvaṃ, nahi kiñcidrasāyanam/ </div>
              <div class="l">grāmyānāmanyakāryāṇāṃ sidhyatyaprayatātmanām// </div>
              <div class="l">saṃvatsaraṃ payovṛttirgavāṃ madhye vaset sadā/ </div>
              <div class="l">sāvitrīṃ manasā dhyāyan brahmacārī yatendriyaḥ// </div>
              <div class="l">saṃvatsarānte paupīṃ vā māghīṃ vā phālgunīṃ tithim/ </div>
              <div class="l">tryahopavāsī śuklasya praviśyāmalakīvanam// </div>
              <div class="l">bṛhatphalāḍhyamāruhya drumaṃ śākhāgataṃ phalam/ </div>
              <div class="l">gṛhītvā pāṇinā tiṣṭhejjapan brahmāmṛtāgamāt// </div>
              <div class="l">tadā hyavaśyamamṛtaṃ vasatyāmalake kṣaṇam/ </div>
              <div class="l">śarkarāmadhukalpāni snehavanti mṛdūni ca// </div>
              <div class="l">bhavantyamṛtasaṃyogāttāni yāvanti bhakṣayet/ </div>
              <div class="l">jīvedvarṣasahasrāṇi tāvantyāgatayauvanaḥ// </div>
              <div class="l">sauhityameṣāṃ gatvā tu bhavatyamarasannibhaḥ/ </div>
              <div class="l">svayaṃ cāsyopatiṣṭhante śrīrvedā vāk ca rūpiṇī// </div>
              <div class="l">(iti kevalāmalakarasāyanam/)</div>
              <div class="l"> triphalāyā rase mūtre gavāṃ kṣāre ca lāvaṇe/ </div>
              <div class="l">krameṇa ceṅgudīkṣāre kiṃśukakṣāra eva ca// </div>
              <div class="l">tīkṣṇāyasasya patrāṇi vahnivarṇāni &amp;sādhayet/ </div>
              <div class="l">caturaṅguladīrghāṇi &amp;&amp;tilotsedhatanūni ca// </div>
              <div class="l">&amp;`vāpayet' iti pā-. &amp;&amp;`tilotsedhasamāni' iti pā-.</div>
              <div class="l"> jñātvā tānyañjanābhāni sūkṣmacūrṇāni kārayet/ </div>
              <div class="l">tāni cūrṇāni madhunā rasenāmalakasya ca// </div>
              <div class="l">yuktāni lehavat kumbhe sthitāni ghṛtabhāvite/ </div>
              <div class="l">saṃvatsaraṃ nidheyāni yavapalle tathaiva ca// </div>
              <div class="l">dadyādāloḍanaṃ māse sarvatrāloḍayan budhaḥ/ </div>
              <div class="l">saṃvatsarātyaye tasya prayogo madhusarpiṣā// </div>
              <div class="l">prātaḥ prātarvalāpekṣī sātmyaṃ jīrṇe ca bhojanam/ </div>
              <div class="l">eṣa eva ca lauhānāṃ prayogaḥ saṃprakīrtitaḥ// </div>
              <div class="l">nābhighātairna cātaṅkairjarayā na ca mṛtyunā/ </div>
              <div class="l">sa dhṛṣyaḥ syādgajaprāṇaḥ sadā cātibalendriyaḥ// </div>
              <div class="l">dhīmān yaśasvī &amp;vāksiddhaḥ śrutadhārī
                &amp;&amp;mahādhanaḥ/ </div>
              <div class="l">bhavet samāṃ prayuñjāno naro lauharasāyanam// </div>
              <div class="l">&amp;`vāgmī ca' iti pā-. &amp;&amp;`mahābalaḥ' iti pā-.</div>
              <div class="l"> anenaiva vidhānena hemnaśca rajatasya ca/ </div>
              <div class="l">āyuḥprakarṣakṛtsiddhaḥ prayogaḥ sarvaroganut// </div>
              <div class="l">(iti lauhādirasāyanam/)</div>
              <div class="l"> aindrī matsyākhyako brāhmī vacā brahmasuvarcalā/ </div>
              <div class="l">pippalyo lavaṇaṃ hema śaṅkhapuṣpī viṣaṃ ghṛtam// </div>
              <div class="l">eṣāṃ triyavakān bhāgān hemasarpirviṣairvinā/ </div>
              <div class="l">dvau yavau tatra hemnastu tilaṃ dadyādviṣasya ca// </div>
              <div class="l">sarpiṣaśca palaṃ dadyāttadaikadhyaṃ prayojayet/ </div>
              <div class="l">ghṛtaprabhūtaṃ sakṣaudraṃ jīrṇe cānnaṃ praśasyate// </div>
              <div class="l">jarāvyādhipraśamanaṃ smṛtimedhākaraṃ param/ </div>
              <div class="l">āyuṣyaṃ pauṣṭikaṃ dhanyaṃ svaravarṇaprasādanam// </div>
              <div class="l">paramojaskaraṃ caitat siddhamaindraṃ rasāyanam/ </div>
              <div class="l">nainat prasahate kṛtyā nālakṣmīrna viṣaṃ na ruk// </div>
              <div class="l">śvitraṃ sakuṣṭhaṃ jaṭharāṇi gulmāḥ plīhā purāṇo
                viṣamajvaraśca/ </div>
              <div class="l">medhāsmṛtijñānaharāśca rogāḥ śāmyantyanenātibalāśca vātāḥ// </div>
              <div class="l">(ityaindraṃ rasāyanam/)</div>
              <div class="l"> maṇḍūkaparṇyāḥ svarasaḥ prayojyaḥ kṣīreṇa yaṣṭīmadhukasya
                cūrṇam/ </div>
              <div class="l">raso guḍūcyāstu samūlapuṣpyāḥ kalkaḥ prayojyaḥ khalu śaṅkhapuṣpyāḥ// </div>
              <div class="l">āyuḥpradānyāmayanāśanāni balāgnivarṇasvaravardhanāni/ </div>
              <div class="l">medhyāni caitāni rasāyanāni medhyā viśeṣeṇa ca śaṅkhapuṣpī// </div>
              <div class="l">(iti medhyarasāyanāni/)</div>
              <div class="l"> pañcāṣṭau sapta daśa vā pippalīrmadhusarpiṣā/ </div>
              <div class="l">rasāyanaguṇānveṣī samāmekāṃ prayojayet// </div>
              <div class="l">tisrastisrastu pūrvāhṇe bhuktvā+agre bhojanasya ca/ </div>
              <div class="l">pippalyaḥ kiṃśukakṣārabhāvitā ghṛtabharjitāḥ// </div>
              <div class="l">prayojyā madhusaṃmiśrā rasāyanaguṇaiṣiṇā/ </div>
              <div class="l">jetuṃ kāsaṃ kṣayaṃ śoṣaṃ śvāsaṃ hikkāṃ galāmayān// </div>
              <div class="l">arśāṃsi grahaṇīdoṣaṃ pāṇḍutāṃ viṣamajvaram/ </div>
              <div class="l">vaisvaryaṃ pīnasaṃ śophaṃ gulmaṃ vātabalāsakam// </div>
              <div class="l">(iti pippalīrasāyanam/)</div>
              <div class="l"> kramavṛddhyā daśāhāni &amp;daśapaippalikaṃ dinam/ </div>
              <div class="l">vardhayet payasā sārdhaṃ tathaivāpanayet punaḥ// </div>
              <div class="l">&amp;`daśapippalīkaṃ' iti pā-.</div>
              <div class="l"> jīrṇe jīrṇe ca bhuñjīta ṣaṣṭikaṃ kṣīrasarpiṣā/ </div>
              <div class="l">pippalīnāṃ sahasrasya prayogo+ayaṃ rasāyanam// </div>
              <div class="l">piṣṭāstā balibhiḥ sevyāḥ, śṛtā madhyabalairnaraiḥ/ </div>
              <div class="l">&amp;cūrṇīkṛtā hṛasvabalairyojyā doṣāmayān prati// </div>
              <div class="l">&amp;`śītīkṛtāḥ' iti pā-.</div>
              <div class="l"> daśapaippalikaḥ śreṣṭho madhyamaḥ &amp;ṣaṭ prakīrtitaḥ/ </div>
              <div class="l">prayogo yastriparyantaḥ sa kanīyān sa cābalaiḥ// </div>
              <div class="l">&amp;`ṣaṭ ṣaṭpaipalikaḥ yogaḥ' iti yogīndranāthasenaḥ.</div>
              <div class="l"> bṛṃhaṇaṃ svaryamāyuṣyaṃ plīhodaravināśanam/ </div>
              <div class="l">vayasraḥ sthāpanaṃ medhyaṃ pippalīnāṃ rasāyanam// </div>
              <div class="l">(iti &amp;pippalīvardhamānaṃ rasāyanam/) &amp;`vardamānapippalīrasāyanam' iti pā-. </div>
              <div class="l"> jaraṇānte+abhayāmekāṃ prāgbhuktād dve bibhītake/ </div>
              <div class="l">bhuktvā tu madhusarpirbhyāṃ catvāryāmalakāni ca// </div>
              <div class="l">prayojayan samāmekāṃ triphalāyā rasāyanam/ </div>
              <div class="l">jīvedvarṣaśataṃ pūrṇamajaro+avyādhireva ca// </div>
              <div class="l">(iti triphalārasāyanam/)</div>
              <div class="l"> traiphalenāyasīṃ pātrīṃ kalkenālepayennavām/ </div>
              <div class="l">tamahorātrikaṃ lepaṃ pibet kṣaudrodakāplutam// </div>
              <div class="l">prabhūtasnehamaśanaṃ jīrṇe tatra praśasyate/ </div>
              <div class="l">ajaro+aruk samābhyāsājjīveccaiva samāḥ śatam// </div>
              <div class="l">(iti triphalārasāyanamaparam/)</div>
              <div class="l"> madhukena tugākṣīryā pippalyā kṣaudrasarpiṣā/ </div>
              <div class="l">triphalā sitayā cāpi yuktā siddhaṃ rasāyanam// </div>
              <div class="l">(iti triphalārasāyanamaparam/)</div>
              <div class="l"> &amp;sarvalauhaiḥ suvarṇena vacayā madhusarpiṣā/ </div>
              <div class="l">viḍaṅgapippalībhyāṃ ca triphalā lavaṇena ca// </div>
              <div class="l">&amp;`savairlohaiḥ trapusīsatāmrarūpyakṛṣṇalohaiḥ' iti yogīndranāthasena.</div>
              <div class="l"> saṃvatsaraprayogeṇa medhāsmṛtibalapradā/ </div>
              <div class="l">bhavatyāyuḥpradā dhanyā jarāroganibarhaṇī// </div>
              <div class="l">(iti triphalārasāyanamaparam/)</div>
              <div class="l"> anamlaṃ ca kaṣāyaṃ ca kaṭu pāke śilājatu/ </div>
              <div class="l">nātyuṣṇaśītaṃ dhātubhyaścaturbhyastasya saṃbhavaḥ// </div>
              <div class="l">hemnaśca rajatāttāmrād-&amp;varāt kṛṣṇāyasādapi/ </div>
              <div class="l">rasāyanaṃ tadvidhibhistadvṛṣyaṃ tacca roganut// </div>
              <div class="l">&amp;`varaṃ' iti pā-.</div>
              <div class="l"> vātapittakaphaghnaiśca niryūhaistat subhāvitam/ </div>
              <div class="l">vīryotkarṣaṃ paraṃ yāti sarvairekaikaśo+api vā// </div>
              <div class="l">&amp;prakṣiptoddhṛtamapyenat punastat prakṣipedrase/ </div>
              <div class="l">koṣṇe saptāhametena vidhinā tasya bhāvanā// </div>
              <div class="l">&amp;`śitlājatu koṣṇe vātaharādikvāthe prakṣipya athainaṃ raudre śoṣayet/ </div>
              <div class="l">pītatatkvāthamuddhṛtaṃ punarapi tad rase kvāthe prakṣipet/ </div>
              <div class="l">anena vidhinā saptāhaṃ (saptavārān) tasya bhāvanā' iti gaṅgādharaḥ.</div>
              <div class="l"> pūrvoktena vidhānena lohaiścūrṇīkṛtaiḥ saha/ </div>
              <div class="l">tat pītaṃ payasā dadyāddīrghamāyuḥ sukhānvitam// </div>
              <div class="l">jarāvyādhipraśamanaṃ dehadārḍhya karaṃ param/ </div>
              <div class="l">medhāsmṛtikaraṃ dhanyaṃ kṣīrāśī tat prayojayet// </div>
              <div class="l">prayogaḥ saptasaptāhāstrayaścaikaśca saptakaḥ/ </div>
              <div class="l">nirdiṣṭastrividhastasya paro madhyo+avarastathā// </div>
              <div class="l">palamardhapalaṃ karṣo mātrā tasya tridhā matā/ </div>
              <div class="l">jāterviśeṣaṃ savidhiṃ tasya vakṣyāmyataḥ param// </div>
              <div class="l">hemādyāḥ sūryasaṃtaptāḥ sravanti giridhātavaḥ/ </div>
              <div class="l">jatvābhaṃ mṛdu mṛtsnācchaṃ yanmalaṃ tacchilājatu// </div>
              <div class="l">madhuraśca satiktaśca japāpuṣpanibhaśca yaḥ/ </div>
              <div class="l">kaṭurvipāke śītaśca sa suvarṇasya nisravaḥ// </div>
              <div class="l">rūpyasya kaṭukaḥ śvetaḥ śītaḥ svādu vipacyate/ </div>
              <div class="l">tāmrasya barhikaṇṭhābhastiktoṣṇaḥ pacyate kaṭu// </div>
              <div class="l">yastu guggulukābhāsastiktako lavaṇānvitaḥ/ </div>
              <div class="l">kaṭurvipāke śītaśca sarvaśreṣṭhaḥ sa cāyasaḥ// </div>
              <div class="l">gomūtragandhayaḥ sarve sarvakarmasu yaugikāḥ/ </div>
              <div class="l">rasāyanaprayogeṣu paścimastu viśiṣyate// </div>
              <div class="l">yathākramaṃ vātapitte śleṣmapitte kaphe triṣu/ </div>
              <div class="l">viśeṣataḥ praśasyante malā hemādidhātujāḥ// </div>
              <div class="l">śilājatuprayogeṣu vidāhīni gurūṇi ca/ </div>
              <div class="l">varjayet sarvakālaṃ tu &amp;kulatthān parivarjayet// </div>
              <div class="l">&amp;`kunakhān' iti pā-.</div>
              <div class="l"> te hyatyantaviruddhatvādaśmano bhedanāḥ param/ </div>
              <div class="l">loke dṛṣṭāstatasteṣāṃ prayogaḥ pratiṣidhyate// </div>
              <div class="l">payāṃsi &amp;takrāṇi rasāḥ sayūṣāstoyaṃ samūtrā vividhāḥ
                kaṣāyāḥ/ </div>
              <div class="l">āloḍanārthaṃ girijasya śastāste te prayojyāḥ prasamīkṣya kāryam// </div>
              <div class="l">&amp;`śuktāni' iti pā.</div>
              <div class="l"> na so+asti rogo bhuvi sādhyarūpaḥ śilāhvayaṃ yaṃ na jayet
                prasahya/ </div>
              <div class="l">tat kālayogairvidhibhiḥ prayuktaṃ svasthasya corjāṃ vipulāṃ dadāti// </div>
            </div>
            <p><a name="idp6715376"><!--anchor--></a>(iti śilājaturasāyanam/)</p>
            <p id="CS.6.1.3.66"><a name="CS.6.1.3.66"><!--anchor--></a> tatra ślokaḥ---</p>
            <div class="lg">
              <div class="l">karapracitike pāde daśa ṣaṭ ca maharṣiṇā/ </div>
              <div class="l">rasāyanānāṃ siddhānāṃ saṃyogāḥ samudāhṛtāḥ// </div>
            </div>
            <p><a name="idp6718160"><!--anchor--></a> ityagvineśakṛte tantre carakapratisaṃskṛte cikitsāsthāne rasāyanādhyāye
              karapracitīyo nāma rasāyanapādastṛtīyaḥ//3// </p>

            <p><a name="idp6718864"><!--anchor--></a> samāptaścāyaṃ rasāyanādhyāyaḥ//1// </p>
          </div>



          <div class="teidiv2" id="div3_body.1_div1.6_div2.1_div3.4"><h4><a name="body.1_div1.6_div2.1_div3.4"></a>6.1.4. </h4>
            <p><a name="idp6719792"><!--anchor--></a>rasāyanādhyāye caturthaḥ pādaḥ/ </p>
            <p id="CS.6.1.4.1"><a name="CS.6.1.4.1"><!--anchor--></a>athāta āyurvedasamutthānīyaṃ rasāyanapādaṃ vyākhyāsyāmaḥ// </p>
            <p id="CS.6.1.4.2"><a name="CS.6.1.4.2"><!--anchor--></a>iti ha smāha bhāgavānātreyaḥ// </p>
            <p id="CS.6.1.4.3"><a name="CS.6.1.4.3"><!--anchor--></a>ṛṣayaḥ khalu kadācicchālīnā &amp;yāyāvarāśca grāmyauṣadhyāhārāḥ
              santaḥ sāṃpannikā mandaceṣṭā nātikalyāśca prāyeṇa babhūvuḥ/ </p>
            <p><a name="idp6723568"><!--anchor--></a>te sarvāsāmitikartavyatānāmasamarthāḥ santo grāmyavāsakṛtamātmadoṣaṃ matvā
              pūrvanivāsamapagatagrāmyadoṣaṃ śivaṃ puṇyamudāraṃ
              medhyamagamyamasukṛtibhirgaṅgāprabhavamamaragandharvakinnarānucaritamanekaratnanicayamacintyādbhutaprabhāvaṃ
              brāhmarṣiśiddhacāraṇānucaritaṃ divyatīrthauṣadhiprabhavamatiśaraṇyaṃ
              himavantamamarādhipatiguptaṃ
              jagmurbhṛgvaṅgiro+atrivasiṣṭhakaśyapāgastyapulastyavāmadevāsitagautamaprabhṛtayo
              maharṣayaḥ// </p>
            <p><a name="idp6724576"><!--anchor--></a>&amp;`śālāpraveśam arhantīti śālīnāḥ; gṛhaṃ nirmāya ekatra kṛtāvasthānāḥ/ yāyāvarāḥ
              punaḥ punar gamanaśīlāḥ/ arthādisaṃpattyā saṃpannā eva saṃpannikāḥ' iti
              yogīndranāthasenaḥ.</p>
            <p id="CS.6.1.4.4"><a name="CS.6.1.4.4"><!--anchor--></a> tānindraḥ sahasradṛgamaragururabravīt---svāgataṃ brahmavidāṃ
              jñānatapodhanānāṃ brahmarṣīṇām/ </p>
            <p><a name="idp6726640"><!--anchor--></a>asti nanu vo glāniraprabhāvatvaṃa vaisvaryaṃ vaivarṇyaṃ ca
              grāmyavāsakṛtamasukhamasukhānubandhaṃ ca; grāmyo hi vāso mūlamaśastānāṃ, tat kṛtaḥ
              puṇyakṛdbhiranugrahaḥ prajānāṃ, svaśarīramavekṣituṃ &amp;kālaḥ
              kālaścāyamāyurvedopadeśasya brahmarṣīṇām; ātmanaḥ prajānāṃ
              cānugrahārthamāyurvedamaśvinau mahyaṃ prāyacchatāṃ, prajāpatiraśvibhyāṃ, prajāpatye
              brahmā,
              prajānāmalpamāyurjarāvyādhibahulamasukhamasukhānubandhamalpatvādalpatapodamaniyamadānādhyayanasaṃcayaṃ
              matvā puṇyatamamāyuḥprakarṣakaraṃ jarāvyādhipraśamanamūrjaskaramamṛtaṃ śivaṃ
              śaraṇyamudāraṃ bhavanto mattaḥ śrotumarhatāthopadhārayituṃ prakāśayituṃ ca
              prajānugrahārthamārṣaṃ brahma ca prati maitrīṃ kāruṇyamātmanaścānuttamaṃ puṇyamudāraṃ
              brāhmamakṣayaṃ karmeti// </p>
            <p><a name="idp6728704"><!--anchor--></a>&amp;`svaśarīram arakṣibhiḥ kālaścāyaṃ' iti pā-. </p>
            <p id="CS.6.1.4.5"><a name="CS.6.1.4.5"><!--anchor--></a> tacchrutvā vibudhapativacanamṛṣayaḥ sarva
              evamaravaramṛgbhistuṣṭuvuḥ, prahṛṣṭāśca tadvacanamabhinananduśceti// </p>
            <p id="CS.6.1.4.6"><a name="CS.6.1.4.6"><!--anchor--></a>athendrastadāyurvedāmṛtamṛṣibhyaḥ saṃkramyovāca---etat
              sarvamanuṣṭheyam, ayaṃ ca śivaḥ kālo rasāyanānāṃ, divyāścauṣadhayo
              &amp;himavatprabhavāḥ prāptavīryāḥ; tadyathā---aindrī, brāhmī, payasyā, kṣīrapuṣpī,
              śrāvaṇī, mahāśrāvaṇī, śatāvarī, vidārī, jīvantī, punarnavā, nāgabalā, sthirā, vacā,
              chatrā, aticchatrā, medā, mehāmedā, jīvanīyāścānyāḥ payasā prayuktāḥ ṣaṇmāsāt
              paramāyurvayaśca taruṇamanāmayatvaṃ svaravarṇasaṃpadamupacayaṃ medhāṃ
              smṛtimuttamabalamiṣṭāṃścāparān bhāvānāvahanti siddhāḥ// </p>
            <p><a name="idp6732576"><!--anchor--></a>&amp;`himavataḥ prabhāvāt' iti pā-. (itīndroktaṃ rasāyanam/)</p>
            <p id="CS.6.1.4.7"><a name="CS.6.1.4.7"><!--anchor--></a> brahmasuvarcalā nāmauṣadhiryā hiraṇyakṣīrā puṣkarasadṛśapatrā,
              ādityaparṇī nāmauṣadhiryā 'sūryakāntā' iti vijñāyate suvarṇakṣīrā
              sūryamaṇḍalākārapuṣpā ca, nārīnāmauṣadhiḥ 'aśvabalā' iti vijñāyate yā
              &amp;balvajasadṛśapatrā, kāṣṭhagodhā nāmauṣadhirgodhākārā, sarpānāmauṣadhiḥ sarpākārā,
              somo nāmauṣadhirājaḥ &amp;&amp;pañcadaśaparvā sa somo iva hīyate vardhate ca, padmā
              nāmauṣadhiḥ padmākārā padmaraktā padmagandhā ca, ajā nāmauṣadhiḥ 'ajaśṛṅgī' iti
              vijñāyate, nīlā nāmauṣadhistu nīlakṣīrā nīlapuṣpā latāpratānabahuleti; āsāmoṣadhīnāṃ
              yāṃ yāmevopalabheta tasyāstasyāḥ svarasasya sauhityaṃ gatvā
              snehabhāvitāyāmārdrapalāśadroṇyāṃ sapidhānāyāṃ digvāsāḥ śayīta, tatra pralīyate,
              ṣaṇmāsena punaḥ saṃbhavati, tasyājaṃ payaḥ pratyavasthāpanaṃ; ṣaṇmāsena devatānukārī
              bhavati vayovarṇasvarākṛtibalaprabhābhiḥ, svayaṃ cāsya sarvavācogatāni prādurbhavanti,
              divyaṃ cāsya cakṣuḥ śrotraṃ ca bhavati, gatiryojanasahasraṃ,
              daśavarṣasahasrāṇyāyuranupadravaṃ ceti// </p>
            <p><a name="idp6735776"><!--anchor--></a>&amp;`punarajasadṛśapatrā' iti pā-. &amp;&amp;`pañcadaśaparṇaḥ' iti pā-.</p>
            <p id="CS.6.1.4.8"><a name="CS.6.1.4.8"><!--anchor--></a> bhavanti cātra---</p>
            <div class="lg">
              <div class="l"> divyānāmoṣadhīnāṃ yaḥ prabhāvaḥ sa bhavadvidhaiḥ/ </div>
              <div class="l">śakyaḥ sodumaśakyastu syāt sodumakṛtātmabhiḥ// </div>
              <div class="l">auṣadhīnāṃ prabhāveṇa tiṣṭhatāṃ sve ca karmaṇi/ </div>
              <div class="l">bhavatāṃ vikhilaṃ śreyaḥ sarvamevopapatsyate// </div>
              <div class="l">vānaprasthairgṛhasthaiśca prayatairniyatātmabhiḥ/ </div>
              <div class="l">śakyā auṣadhayo hyetāḥ sevituṃ viṣayābhijāḥ// </div>
              <div class="l">&amp;yāstu kṣetraguṇaisteṣāṃ madhyamena ca karmaṇā/ </div>
              <div class="l">mṛduvīryatarāstāsāṃ vidhirjñeyaḥ sa eva tu// </div>
              <div class="l">&amp;`tāstu' iti pā-.</div>
              <div class="l"> paryeṣṭuṃ tāḥ prayoktuṃ vā ye+asamarthāḥ sukhārthinaḥ/ </div>
              <div class="l">rasāyanavidhisteṣāmayamanyaḥ praśasyate// </div>
              <div class="l">balyānāṃ jīvanīyānāṃ bṛṃhaṇīyāśca yā daśa/ </div>
              <div class="l">vayasaḥ sthāpanānāṃ ca khadirasyāsanasya ca// </div>
              <div class="l">kharjūrāṇāṃ madhūkānāṃ mustānāmutpalasya ca/ </div>
              <div class="l">mṛdvīkānāṃ viḍaṅgānāṃ vacāyāścitrakasya ca// </div>
              <div class="l">śatāvaryāḥ payasyāyāḥ pippalyā joṅgakasya ca/ </div>
              <div class="l">ṛddhyā nāgabalāyāśca dvāradāyā dhavasya ca// </div>
              <div class="l">triphalākaṇṭakāryośca vidāryāścandanasya ca/ </div>
              <div class="l">ikṣūṇāṃ śaramūlānāṃ śrīparṇyāstiniśasya ca// </div>
              <div class="l">rasāḥ prthak pṛthaggrāhyāḥ palāśakṣāra eva ca/ </div>
              <div class="l">eṣāṃ palonmitān bhāgān payo gavyaṃ caturguṇam// </div>
              <div class="l">dve pātre tilatailasya dve ca gavyasya sarpiṣaḥ/ </div>
              <div class="l">tat sādhyaṃ sarvamekatra susiddhaṃ snehamuddharet// </div>
              <div class="l">tatrāmalakacūrṇānāmāḍhakaṃ śatabhāvitam/ </div>
              <div class="l">svarasenaiva dātavyaṃ kṣaudrasyābhinavasya// </div>
              <div class="l">śarkarācūrṇapātraṃ ca prasthamekaṃ pradāpayet/ </div>
              <div class="l">tugākṣīryāḥ sapippalyāḥ sthāpyaṃ saṃmūrcchitaṃ ca tat// </div>
              <div class="l">sucaukṣe mārtike kumbhe māsārdhaṃ ghṛtabhāvite/ </div>
              <div class="l">mātrāmagnisamāṃ tasya tata ūrdhvaṃ prayojayet// </div>
              <div class="l">hematāmrapravālānāmayasaḥ sphaṭikasya ca/ </div>
              <div class="l">muktāvaidūryaśaṅkhānāṃ cūrṇānāṃ rajatasya ca// </div>
              <div class="l">prakṣipya ṣoḍaśīṃ mātrāṃ vihāyāyāsamaithunam/ </div>
              <div class="l">jīrṇe jīrṇe ca bhuñjīta ṣaṣṭikaṃ kṣīrasarpiṣā// </div>
              <div class="l">sarvarogapraśamanaṃ vṛṣyamāyuṣyamuttamam/ </div>
              <div class="l">sattvasmṛtiśarīrāgnibuddhīndriyabalapradam// </div>
              <div class="l">paramūrjaskaraṃ caiva varṇasvarakaraṃ tathā/ </div>
              <div class="l">viṣālakṣmīpraśamanaṃ sarvavācogatapradam// </div>
              <div class="l">siddhārthatāṃ cābhinavaṃ vayaśca prajāpriyatvaṃ ca yaśaśca
                loke/ </div>
              <div class="l">prayojyamicchadbhiridaṃ yathāvadrasāyanaṃ brāhmamudāravīryam// </div>
              <div class="l">(itīndroktarasāyanamaparam/)</div>
              <div class="l"> samarthānāmarogāṇāṃ dhīmatāṃ niyatātmanām/ </div>
              <div class="l">kṛṭīpraveśaḥ &amp;kṣaṇināṃ paricchadavatāṃ hitaḥ// </div>
              <div class="l">&amp;`kṣamiṇāṃ' iti pā-.</div>
              <div class="l"> ato+anyathā tu ye teṣāṃ sauryamārutiko vidhiḥ/ </div>
              <div class="l">tayoḥ śreṣṭhataraḥ pūrvo vidhiḥ sa tu suduṣkaraḥ// </div>
              <div class="l">rasāyanavidhibhraṃśājjāyeran vyādhayo yadi/ </div>
              <div class="l">yathāsvamauṣadhaṃ teṣāṃ kāryaṃ muktvā rasāyanam// </div>
              <div class="l">satyavādinamakrodhaṃ nivṛttaṃ madyamaithunāt/ </div>
              <div class="l">ahiṃsakamanāyāsaṃ praśāntaṃ priyavādinam// </div>
              <div class="l">japaśaucaparaṃ dhīraṃ dānanityaṃ tapasvinam/ </div>
              <div class="l">devagobrāhmaṇācāryaguruvṛddhārcane ratam// </div>
              <div class="l">ānṛśaṃsyaparaṃ nityaṃ nityaṃ &amp;karuṇavedinam/ </div>
              <div class="l">samajāgaraṇasvapnaṃ nityaṃ kṣīraghṛtāśinam// </div>
              <div class="l">&amp;`kāruṇyavedinam' iti pā-.</div>
              <div class="l"> deśakālapramāṇajñaṃ yuktijñamanahaṅkṛtam/ </div>
              <div class="l">śastācāramasaṃkīrṇamadhyātmapravaṇendriyam// </div>
              <div class="l">upāsitāraṃ vṛddhānāmāstikānāṃ jitātmanām/ </div>
              <div class="l">dharmaśāstraparaṃ vidyānnaraṃ nityarasāyanam// </div>
              <div class="l">guṇairetaiḥ samuditaiḥ prayuṅkte yo rasāyanam/ </div>
              <div class="l">rasāyanaguṇān sarvān yathoktān sa samaśnute// </div>
              <div class="l">(ityācārarasāyanam/)</div>
              <div class="l"> yathāsthūlamanirvāhya doṣāñchārīramānasān/ </div>
              <div class="l">rasāyanaguṇairjanturyujyate na kadācana// </div>
              <div class="l">yogā hyāyuḥprakarṣārthā jarāroganibarhaṇāḥ/ </div>
              <div class="l">manaḥśarīraśuddhānāṃ sidhyanti prayatātmanām// </div>
              <div class="l">tadetanna bhavedvācyaṃ sarvameva hatātmasu/ </div>
              <div class="l">&amp;arujebhyo+advijātibhyaḥ śuśrūṣā yeṣu nāsti ca// </div>
              <div class="l">&amp;`arajobhyaḥ' iti pā-.</div>
              <div class="l"> ye rasāyanasaṃyogā vṛṣyayogāśca ye matāḥ/ </div>
              <div class="l">yaccoṣadhaṃ vikārāṇāṃ sarvaṃ tadvaidyasaṃśrayam// </div>
              <div class="l">prāṇācāryaṃ budhastasmāddhīmantaṃ vedapāragam/ </div>
              <div class="l">aśvināviva devendraḥ pūjayedatiśaktitaḥ// </div>
              <div class="l">aśvinau devabhiṣajau yajñavāhāviti smṛtau/ </div>
              <div class="l">yajñasya hi śiraśchinnaṃ punastābhyāṃ samāhitam// </div>
              <div class="l">praśīrṇā daśanāḥ pūṣṇo netre naṣṭe bhagasya ca/ </div>
              <div class="l">vajriṇaśca bhujastambhastābhyāmeva cikitsitaḥ// </div>
              <div class="l">cikitsitaśca śītāṃśurgṛhīto rājayakṣmaṇā/ </div>
              <div class="l">somābhipatitaścandraḥ kṛtastābhyāṃ punaḥ sukhī// </div>
              <div class="l">bhārgavaścyavanaḥ kāmī vṛddhaḥ san vikṛtiṃ gataḥ/ </div>
              <div class="l">vītavarṇasvaropetaḥ kṛtastābhyāṃ punaryuvā// </div>
              <div class="l">etaiścānyaiśca bahubhiḥ karmabhirbhiṣaguttamau/ </div>
              <div class="l">babhūvaturbhṛśaṃ pūjyāvindrādīnāṃ mahātmanām// </div>
              <div class="l">grahāḥ stotrāṇi mantrāṇi &amp;tathā nānāhavīṃṣi ca/ </div>
              <div class="l">&amp;&amp;dhūmrāśca paśavastābhyāṃ prakalpyante dvijātibhiḥ// </div>
              <div class="l">&amp;`tathā+anyāni havīṃṣi ca' iti pā-. &amp;&amp;`dhūmāśca' iti pā-.</div>
              <div class="l"> prātaśca savane somaṃ śakro+aśvibhyāṃ sahāśnute/ </div>
              <div class="l">sautrāmaṇyāṃ ca bhagavānaśvibhyāṃ saha modate// </div>
              <div class="l">indrāgnī cāśvinau caiva stūyante prāyaśo dvijaiḥ/ </div>
              <div class="l">stūyante vedavākyeṣu na tathā+anyā hi devatāḥ// </div>
              <div class="l">ajarairamaraistāvadvibudhaiḥ sādhipairdhruvaiḥ/ </div>
              <div class="l">pūjyete prayatairevamaśvinau bhiṣajāviti// </div>
              <div class="l">mṛtyuvyādhijarāvaśyairduḥkhaprāyaiḥ sukhārthibhiḥ/ </div>
              <div class="l">kiṃ punarbhiṣajo martyaiḥ syurnātiśaktitaḥ// </div>
              <div class="l">śīlavānmatimān yukto &amp;dvijātiḥ śāstrapāragaḥ/ </div>
              <div class="l">prāṇibhirguruvat pūjyaḥ prāṇācāryaḥ sa hi smṛtaḥ// </div>
              <div class="l">&amp;`trijātiḥ' iti pā-.</div>
              <div class="l"> vidyāsamāptau &amp;bhiṣajo dvitīyā jātirucyate/ </div>
              <div class="l">aśnute vaidyaśabdaṃ hi na vaidyaḥ pūrvajanmanā// </div>
              <div class="l">&amp;`bhiṣjastṛtīyā' iti pā-.</div>
              <div class="l"> vidyāsamāptau brāhmaṃ vā sattvamārṣamathāpi vā/ </div>
              <div class="l">dhruvamāviśati &amp;jñānāttasmadvaidyo dvijaḥ smṛtaḥ// </div>
              <div class="l">&amp;`jñānāttasmadvaidyastrijaḥ' iti pā-. `prathamā jātiḥ mātṛgarbhato janma,
                dvitīyā jātirupanayanāt, tṛtīyā tu vaidyavidyāsamāptau; ataḥ śāstrapārago vaidyaḥ
                vidyāsamāptilakṣaṇatṛtīyajanmanā trija ucyate' iti yogīndranāthasenaḥ.</div>
              <div class="l"> nābhidhyāyenna cākrośedahitaṃ na samācaret/ </div>
              <div class="l">prāṇācāryaṃ budhaḥ kaścidicchannāyuranitvaram// </div>
              <div class="l">cikitsitastu &amp;saṃśrutya yo vā+asaṃśrutya mānavaḥ/ </div>
              <div class="l">nopākaroti vaidyāya nāsti tasyeha niṣkṛtiḥ// </div>
              <div class="l">&amp;`yo mānavo vaidyena cikitsito rogamuktaḥ san vaidyaṃ saṃśrutya pratiśrutya
                pratijñāya asaṃtya vā nopākaroti dhanādikaṃ na dadāti iha loke paratrāpi ca tasya
                niṣkṛtiḥ nistāro nāsti' iti yogīndranāthasenaḥ.</div>
              <div class="l"> bhiṣagapyāturān sarvān svasutāniva yatnavān/ </div>
              <div class="l">ābādhebhyo hi saṃrakṣedicchan dharmamanuttamam// </div>
              <div class="l">dharmārthaṃ &amp;cārthakāmārthamāyurvedo maharṣibhiḥ/ </div>
              <div class="l">prakāśito dharmaparairicchadbhiḥ sthānamakṣaram// </div>
              <div class="l">&amp;`nārthakāmārthaṃ' iti pā-.</div>
              <div class="l"> nārthārthaṃ nāpi kāmārthamatha bhūtadayāṃ prati/ </div>
              <div class="l">vartate yaścikitsāyāṃ sa sarvamativartate// </div>
              <div class="l">kurvate ye tu vṛttyarthaṃ cikitsāpaṇyavikrayam/ </div>
              <div class="l">te hitvā kāñcanaṃ rāśiṃ pāṃśurāśimupāsate// </div>
              <div class="l">dāruṇaiḥ kṛṣyamāṇānāṃ gadairvaivasvatakṣayam/ </div>
              <div class="l">chittvā vaivasvatān pāśān jīvitaṃ yaḥ prayacchati// </div>
              <div class="l">dharmārthadātā sadṛśastasya nehopalabhyate/ </div>
              <div class="l">na hi jīvitadānāddhi dānamanyadviśiṣyate// </div>
              <div class="l">paro bhūtadayā dharma iti matvā cikitsayā/ </div>
              <div class="l">vartate yaḥ sa siddhārthaḥ sukhamatyantamaśnute// </div>
            </div>
            <p id="CS.6.1.4.63"><a name="CS.6.1.4.63"><!--anchor--></a>tatra ślokau---</p>
            <div class="lg">
              <div class="l"> āyurvedasamutthānaṃ divyauṣadhividhiṃ śubham/ </div>
              <div class="l">amṛtālpāntaraguṇaṃ siddhaṃ ratnarasāyanam// </div>
              <div class="l">siddhebhyo brahmacāribhyo yaduvācāmareśvaraḥ/ </div>
              <div class="l">āyurvedasamutthāne tat sarvaṃ saṃprakāśitam// </div>
            </div>
            <p><a name="idp6828832"><!--anchor--></a> ityagniveśakṛte tantre carakapratisaṃskṛte cikitsitasthāne rasāyanādhyāye
              āyurvedasamutthānīyo nāma rasāyanapādaścaturthaḥ//4// </p>
            <p><a name="idp6829552"><!--anchor--></a> samāptaścāyaṃ rasāyanādhyāyaḥ//1// </p>
          </div>
        </div>



        <div class="teidiv1" id="div2_body.1_div1.6_div2.2"><h3><a name="body.1_div1.6_div2.2"></a>6.2. </h3>
          <p><a name="idp6830560"><!--anchor--></a> dvitīyodhyāyaḥ/ </p>
          <div class="teidiv2" id="div3_body.1_div1.6_div2.2_div3.1"><h4><a name="body.1_div1.6_div2.2_div3.1"></a>6.2.1. </h4>
            <p><a name="idp6831264"><!--anchor--></a>vājīkaraṇādhyāye prathamaḥ pādaḥ/ </p>
            <p><a name="idp6831760"><!--anchor--></a></p>
            <p id="CS.6.2.1.1"><a name="CS.6.2.1.1"><!--anchor--></a> athātaḥ saṃyogaśaramūlīyaṃ vājīkaraṇapādaṃ vyākhyāsyāmaḥ// </p>
            <p id="CS.6.2.1.2"><a name="CS.6.2.1.2"><!--anchor--></a>iti ha smāha bhagavānātreyaḥ// </p>
            <div class="lg">
              <div class="l">vājīkaraṇamanvicchet puruṣo nityamātmavān/ </div>
              <div class="l">tadāyattau hi dharmārthau prītiśca yaśa eva ca// </div>
              <div class="l">putrasyāyatanaṃ hyetadguṇāścaite sutāśrayāḥ/ </div>
              <div class="l">vājīkaraṇamagryaṃ ca kṣetraṃ strī yā praharṣiṇī// </div>
              <div class="l">iṣṭā hyekaikaśo+apyarthā paraṃ prītikarā smṛtāḥ/ </div>
              <div class="l">kiṃ punaḥ strīśarīre ye saṅghātena pratiṣṭhitāḥ// </div>
              <div class="l">(saṅghāto hīndriyārthānāṃ strīṣu nānyatra vidyate/)</div>
              <div class="l"> stryāśrayo hīndriyārtho yaḥ sa prītijanano+adhikam/ </div>
              <div class="l">strīṣu prītirviśeṣeṇa strīṣvapatyaṃ pratiṣṭhitam// </div>
              <div class="l">dharmārthau strīṣu lakṣmīśca strīṣu lokāḥ pratiṣṭhitāḥ/ </div>
              <div class="l">surūpā yauvanasthā yā lakṣaṇairyā vibhūṣitā// </div>
              <div class="l">yā vaśyā śikṣitā yā ca sā strī vṛṣyatamā matā/ </div>
              <div class="l">nānābhaktyā tu lokasya daivayogācca yoṣitām// </div>
              <div class="l">taṃ taṃ prāpya vivardhante naraṃ rūpādayo guṇāḥ/ </div>
              <div class="l">vayorūpavacohāvairyā yasya paramāṅganā// </div>
              <div class="l">praviśatyāśu hṛdayaṃ daivādvā karmaṇo+api vā/ </div>
              <div class="l">hṛdayotsavarūpā yā yā samānamanaḥśayā// </div>
              <div class="l">samānasattvā yā vaśyā yā yasya prīyate priyaiḥ/ </div>
              <div class="l">yā pāśabhūtā sarveṣāmindriyāṇāṃ parairguṇaiḥ// </div>
              <div class="l">yayā viyukto nistrīkamaratirmanyate jagat/ </div>
              <div class="l">yasyā ṛte śarīraṃ nā dhatte śūnyamivendriyaiḥ// </div>
              <div class="l">śokodvegāratibhayairyāṃ dṛṣṭvā nābhibhūyate/ </div>
              <div class="l">yāti yāṃ prāpya visrambhaṃ dṛṣṭvā hṛṣyatyatīva yām// </div>
              <div class="l">apūrvāmiva yāṃ yāti nityaṃ harṣātivegataḥ/ </div>
              <div class="l">gatvā garvā+api bahuśo yāṃ tṛptiṃ naiva gacchati// </div>
              <div class="l">sā strī vṛṣyatamā tasya nānābhāvā hi mānavāḥ/ </div>
              <div class="l">atulyagotrāṃ vṛṣyāṃ ca prahṛṣṭāṃ nirupadravām// </div>
              <div class="l">śuddhasnātāṃ vrajennārīmapatyārthī nirāmayaḥ/ </div>
              <div class="l">acchāyaścaikaśākhaśca niṣphalaśca yathā drumaḥ// </div>
              <div class="l">aniṣṭagandhaścaikaśca nirapatyastathā naraḥ/ </div>
              <div class="l">citradīpaḥ saraḥ śuṣkamadhāturdhātusannibhaḥ// </div>
              <div class="l">niṣprajastṛṇapūlīti mantavyaḥ puruṣākṛtiḥ/ </div>
              <div class="l">apratiṣṭhaśca nagnaśca śūnyaścaikendriyaśca nā// </div>
              <div class="l">mantavyo niṣkriyaścaiva yasyāpatyaṃ na vidyate/ </div>
              <div class="l">bahumūrtirbahumukho bahuvyūho bahukriyaḥ// </div>
              <div class="l">bahucakṣurbahujñāno bahvātmā ca bahuprajaḥ/ </div>
              <div class="l">maṅgalyo+ayaṃ praśasyo+ayaṃ dhanyo+ayaṃ vīryavānayam// </div>
              <div class="l">bahuśākho+ayamiti ca stūyate nā bahuprajaḥ/ </div>
              <div class="l">prītirbalaṃ sukhaṃ vṛttirvistāro &amp;vipulaṃ kulam// </div>
              <div class="l">&amp;`vibhavaḥ' iti pā-.</div>
              <div class="l"> yaśo lokāḥ sukhodarkāstuṣṭiścāpatyasaṃśritāḥ/ </div>
              <div class="l">tasmādapatyamanvicchan guṇāṃścāpatyasaṃśritān// </div>
              <div class="l">vājīkaraṇanityaḥ syādicchan kāmasukhāni ca/ </div>
              <div class="l">upabhogasukhān siddhān vīryāpatyavivardhanān// </div>
              <div class="l">vājīkaraṇasaṃyogān pravakṣyāmyata uttaram/ </div>
              <div class="l">śaramūlekṣumūlāni kāṇḍekṣuḥ sekṣuvālikā// </div>
              <div class="l">śatāvarī payasyā ca vidārī kaṇṭakārikā/ </div>
              <div class="l">jīvantī jīvako medā vīrā carṣabhako balā// </div>
              <div class="l">ṛddhirgokṣurakaṃ rāsnā sātmaguptā punarnavā/ </div>
              <div class="l">eṣāṃ tripalikān &amp;bhāgān māṣāṇāmāḍhakaṃ navam// </div>
              <div class="l">&amp;`pṛtak tripalikān kṛtvā' iti pā-. </div>
              <div class="l"> vipācayejjaladroṇe caturbhāgaṃ ca śeṣayet/ </div>
              <div class="l">tatra peṣyāṇi madhukaṃ drākṣā phalgūni pippalī// </div>
              <div class="l">ātmaguptā madhūkāni kharjūrāṇi śatāvarī/ </div>
              <div class="l">vidāryāmalakekṣūṇāṃ rasasya ca pṛthak pṛthak// </div>
              <div class="l">sarpiṣaścāḍhakaṃ dadyāt kṣīradroṇaṃ ca tadbhiṣak/ </div>
              <div class="l">sādhayedghṛtaśeṣaṃ ca supūtaṃ yojayet punaḥ// </div>
              <div class="l">śarkarāyāstugākṣīryāścūrṇaiḥ prasthonmataiḥ pṛthak/ </div>
              <div class="l">palaiścaturbhirmāgadhyāḥ palena maricasya ca// </div>
              <div class="l">tvagelākeśarāṇāṃ ca cūrṇairardhapalonmitaiḥ/ </div>
              <div class="l">madhunaḥ kuḍavābhyāṃ ca dvābhyāṃ tatkārayedbhiṣak// </div>
              <div class="l">palikā &amp;gulikāstyānāstā yathāgni prayojayet/ </div>
              <div class="l">eṣa vṛṣyaḥ paraṃ yogo bṛṃhaṇo balavardhanaḥ// </div>
              <div class="l">&amp;`kṛtvā' iti pā.</div>
              <div class="l"> anenāśva ivodīrṇo balī liṅgaṃ samarpayet/ </div>
              <div class="l">(iti vṛṃhaṇīguṭikā/) māṣāṇāmātmaguptāyā bījānāmāḍhakaṃ navam// </div>
              <div class="l">jīvakarṣabhakau vīrāṃ medāmṛddhiṃ śatāvarīm/ </div>
              <div class="l">madhukaṃ cāśvagandhāṃ ca sādhayet kuḍavonmitām// </div>
              <div class="l">rase tasmin ghṛtaprasthaṃ gavyaṃ daśaguṇaṃ payaḥ/ </div>
              <div class="l">vidārīṇāṃ rasaprasthaṃ prasthamikṣurasasya ca// </div>
              <div class="l">dattvā mṛdvagninā sādhyaṃ siddhaṃ sarpirnidhāpayet/ </div>
              <div class="l">śarkarāyāstugākṣīryāḥ kṣaudrasya ca pṛthak pṛthak// </div>
              <div class="l">bhāgāṃścatuṣpalāṃstatra pippalyāścāvapet palam/ </div>
              <div class="l">palaṃ pūrvamato līḍhvā tato+annamupayojayet// </div>
              <div class="l">ya icchedakṣayaṃ śukraṃ śephasaścottamaṃ balam/ </div>
              <div class="l">(iti vājīkaraṇaṃ ghṛtam/) śarkarā māṣavidalāstugākṣīrī payo ghṛtam// </div>
              <div class="l">godhūmacūrṇaṣaṣṭhāni sarpiṣyutkārikāṃ pacet/ </div>
              <div class="l">tāṃ nātipakvāṃ mṛditāṃ kaukkuṭe madhure rase// </div>
              <div class="l">sugandhe prakṣipeduṣṇe yathā sāndrībhavedrasaḥ/ </div>
              <div class="l">eṣa piṇḍdaraso vṛṣyaḥ pauṣṭiko balavardhanaḥ// </div>
              <div class="l">anenāśva ivodīrṇo &amp;balī liṅgaṃ samarpayet/ </div>
              <div class="l">śikhitittirihaṃsānāmevaṃ piṇḍaraso mataḥ/ </div>
              <div class="l">balavarṇasvarakaraḥ pumāṃstena vṛṣāyate// </div>
              <div class="l">&amp;`ivodīrṇabalaḥ' iti pā-. (iti &amp;vājīkaraṇapiṇḍarasāḥ/) &amp;`vājīkarī
                lapsikā' iti pā-.</div>
              <div class="l"> ghṛtaṃ māṣān sabastāṇḍān sādhayenmāhiṣe rase/ </div>
              <div class="l">bharjayettaṃ rasaṃ pūtaṃ phalāmlaṃ navasarpiṣi// </div>
              <div class="l">īṣatsalavaṇaṃ yuktaṃ dhānyajīrakanāgaraiḥ/ </div>
              <div class="l">eṣa vṛṣyaśca balyaśca bṛṃhaṇaśca rasottamaḥ// </div>
              <div class="l">(iti &amp;vṛṣyamāhiṣarasaḥ/) &amp;`vājīkarī lapsikā' iti pā-.</div>
              <div class="l"> caṭakāṃstittirirase tittirīn kaukkuṭe rase/ </div>
              <div class="l">kukkuṭān bārhiṇarase hāṃse bārhiṇameva ca// </div>
              <div class="l">navasarpiṣi saṃtaptān phalāmlān kārayedrasān/ </div>
              <div class="l">madhurān vā yathāsātmyaṃ gandhāḍhyān balavardhanām// </div>
              <div class="l">(ityanye vṛṣyarasāḥ/)</div>
              <div class="l"> tṛptiṃ caṭakamāṃsānāṃ gatvā yo+anupibet payaḥ/ </div>
              <div class="l">na tasya liṅgaśaithilyaṃ syānna śukrakṣayo niśi// </div>
              <div class="l">(iti vṛṣyamāṃsam/)</div>
              <div class="l"> māṣayūṣeṇa yo bhuktvā ghṛtāḍhyaṃ ṣaṣṭikaudanam/ </div>
              <div class="l">payaḥ pibati rātriṃ sa kṛtsnāṃ jāgarti vegavān// </div>
              <div class="l">(iti vṛṣyamāṣayogaḥ/)</div>
              <div class="l"> na nā svapiti rātriṣu &amp;nityastabdhena śephasā/ </div>
              <div class="l">tṛptaḥ kukkuṭamāṃsānāṃ bhṛṣṭānāṃ nakraretasi// </div>
              <div class="l">&amp;`nistabdhena ca' iti pā-. (iti &amp;vṛṣyaḥ kukkuṭamāṃsaprayogaḥ/)
                &amp;`vṛṣyaśukrarasaḥ' iti pā-.</div>
              <div class="l"> niḥsrāvya matsyāṇḍarasaṃ bhṛṣṭaṃ sarpiṣi bhakṣayet/ </div>
              <div class="l">haṃsabarhiṇadakṣāṇāmevamaṇḍāni bhakṣayet// </div>
            </div>
            <p><a name="idp6910144"><!--anchor--></a>(iti vṛṣyo+aṇḍarasaḥ/)</p>
            <p id="CS.6.2.1.50"><a name="CS.6.2.1.50"><!--anchor--></a> bhavataścātra---</p>
            <div class="lg">
              <div class="l">srotaḥsu śuddheṣvamale śarīre vṛṣyaṃ yadā<a name="Note197"><!--anchor--></a> [Note: `yadādyaṃ' iti pā-.] nā
                mitamatti kāle/ </div>
              <div class="l">vṛṣāyate tena paraṃ manuṣyastadbṛṃhaṇaṃ caiva balapradaṃ ca// </div>
              <div class="l"> tasmāt purā śodhanameva kāryaṃ balānurūpaṃ na hi vṛṣyayogāḥ/ </div>
              <div class="l">sidhyanti dehe maline prayuktāḥ <a name="Note198"><!--anchor--></a> [Note: `mliṣṭe' iti pā-.]kliṣṭe yathā vāsasi
                rāgayogāḥ// </div>
            </div>
            <p id="CS.6.2.1.52"><a name="CS.6.2.1.52"><!--anchor--></a> tatra ślokau---</p>
            <div class="lg">
              <div class="l"> vājīkaraṇasāmarthyaṃ kṣetraṃ strī yasya caiva yā/ </div>
              <div class="l">ye doṣā nirapatyānāṃ guṇāḥ putravatāṃ ca ye// </div>
              <div class="l">daśa pañca ca saṃyogā vīryāpatyavivardhanāḥ/ </div>
              <div class="l">uktāste śaramūlīye pāde puṣṭibalapradāḥ// </div>
            </div>
            <p><a name="idp6919216"><!--anchor--></a> ityagniveśakṛte tantre carakapratisaṃskṛte cikitsāsthāne vājīkaraṇādhyāye
              saṃyogaśaramūlīyo nāma vājīkaraṇapādaḥ prathamaḥ//1// </p>
          </div>


          <div class="teidiv2" id="div3_body.1_div1.6_div2.2_div3.2"><h4><a name="body.1_div1.6_div2.2_div3.2"></a>6.2.2. </h4>
            <p><a name="idp6920352"><!--anchor--></a> vājīkaraṇādhyāye dvitīyaḥ pādaḥ/ </p>
            <p id="CS.6.2.2.1"><a name="CS.6.2.2.1"><!--anchor--></a>athāta āsiktakṣīrikaṃ vājīkaraṇapādaṃ vyākhyāsyāmaḥ// </p>
            <p id="CS.6.2.2.2"><a name="CS.6.2.2.2"><!--anchor--></a>iti ha smāha bhagavānātreyaḥ// </p>
            <div class="lg">
              <div class="l">āsiktakṣīramāpūrṇamaśuṣkaṃ śuddhaṣaṣṭikam/ </div>
              <div class="l">&amp;udūkhale samāpothya pīḍayet kṣīramarditam// </div>
              <div class="l">&amp;`kṣuṇṇaṃ vimarditaṃ kṣīre pīḍayet susamāhitaḥ' iti pā-.</div>
              <div class="l"> gṛhītvā taṃ rasaṃ pūtaṃ gavyena payasā saha/ </div>
              <div class="l">bījānāmātmaguptāyā dhānyamāṣarasena ca// </div>
              <div class="l">balāyāḥ śūrpaparṇyośca jīvantyā jīvakasya &amp;ca/ </div>
              <div class="l">ṛddhyarṣabhakakākolīśvadaṃṣṭrāmadhukasya ca// </div>
              <div class="l">&amp;`ṛṣabhasya ca kākolīmadhukānāṃ rasena ca' iti pā-.</div>
              <div class="l"> śatāvaryā vidāryāśca drākṣākharjūrayorapi/ </div>
              <div class="l">saṃyuktaṃ mātrayā vaidyaḥ sādhayettatra cāvapet// </div>
              <div class="l">tugākṣīryāḥ samāṣāṇāṃ śālīnāṃ ṣaṣṭikasya ca/ </div>
              <div class="l">godhūmānāṃ ca cūrṇāni yaiḥ sa sāndrībhavedrasaḥ// </div>
              <div class="l">sāndrībhūtaṃ ca kuryāt prabhūtamadhuśarkaram/ </div>
              <div class="l">guli(ṭi)kā badaraistulyāstāśca sarpiṣi bharjayet// </div>
              <div class="l">tā yathāgni prayuñjānaḥ kṣīramāṃsarasāśanaḥ/ </div>
              <div class="l">paśyatyapatyaṃ vipulaṃ vṛddho+apyātmajamakṣayam// </div>
              <div class="l">(ityapatyakarī ṣaṣṭikādiguṭikā/)</div>
              <div class="l"> caṭakānāṃ sahaṃsānāṃ dakṣāṇāṃ śikhināṃ tathā/ </div>
              <div class="l">śiśumārasya nakrasya bhiṣak śukrāṇi saṃharet// </div>
              <div class="l">gavyaṃ sarpirvarāhasya kuliṅgasya vasāmapi/ </div>
              <div class="l">ṣaṣṭikānāṃ ca cūrṇāni cūrṇaṃ &amp;godhūmakasya ca// </div>
              <div class="l">&amp;`gaudhūmikaṃ tathā' iti pā-.</div>
              <div class="l"> ebhiḥ pūpalikāḥ kāryāḥ śaṣkulyo vartikāstathā/ </div>
              <div class="l">pūpā dhānāśca vividhā bhakṣyāścānye pṛthagvidhāḥ// </div>
              <div class="l">eṣāṃ prayogādbhsakṣyāṇāṃ stabdhenāpūrṇaretasā/ </div>
              <div class="l">śephasā vājivadyāti yāvadicchaṃ striyo naraḥ// </div>
              <div class="l">(iti vṛṣyapūpalikādiyogāḥ/)</div>
              <div class="l"> ātmaguptāphalaṃ māṣān kharjūrāṇi śatāvarīm/ </div>
              <div class="l">śṛṅgāṭakāni mṛdvīkāṃ sādhayet prasṛtonmitam// </div>
              <div class="l">kṣīraprasthaṃ jalaprasthametat prasthāvaśeṣitam/ </div>
              <div class="l">śuddhena vāsasā pūtaṃ yojayet prasṛtaistribhiḥ// </div>
              <div class="l">śarkarāyāstugākṣīryāḥ sarpiṣo+abhinavasya ca/ </div>
              <div class="l">tat pāyayeta sakṣaudraṃ ṣaṣṭikānnaṃ ca bhojayet// </div>
              <div class="l">jarāparīto+apyabalo yogenānena vindati/ </div>
              <div class="l">naro+apatyaṃ suvipulaṃ yuveva ca sa hṛṣyati// </div>
              <div class="l">(ityapatyakaraḥ svarasaḥ/)</div>
              <div class="l"> kharjūrīmastakaṃ māṣān payasyāṃ ca śatāvarīm/ </div>
              <div class="l">kharjūrāṇi madhūkāni mṛdvīkāmajaḍāphalam// </div>
              <div class="l">palonmitāni &amp;matimān sādhayet salilāḍhake/ </div>
              <div class="l">tena pādāvaśeṣeṇa kṣīraprasthaṃ vipācayet// </div>
              <div class="l">&amp;`sarvāṇi' iti pā-.</div>
              <div class="l"> kṣīraśeṣeṇa tenādyād ghṛtāḍhyaṃ ṣaṣṭikaudanam/ </div>
              <div class="l">saśarkareṇa saṃyoga eṣa vṛṣyaḥ paraṃ smṛtaḥ// </div>
              <div class="l">(iti vṛṣyakṣīram/)</div>
              <div class="l"> jīvakarṣabhakau medāṃ jīvantīṃ śrāvaṇīdvayam/ </div>
              <div class="l">kharjūraṃ ma dhukaṃ drākṣāṃ pippalīṃ viśvabheṣajam// </div>
              <div class="l">śṛṅgāṭakaṃ vidārīṃ ca navaṃ sarpiḥ payo jalam/ </div>
              <div class="l">siddhaṃ ghṛtāvaśeṣaṃ taccharkarākṣaudrapādikam// </div>
              <div class="l">ṣaṣṭikānnena saṃyuktamupayojyaṃ yathābalam/ </div>
              <div class="l">vṛṣyaṃ balyaṃ ca kaṇṭhyaṃ bṛṃhaṇamuttamam// </div>
              <div class="l">(iti vṛṣyaghṛtam/)</div>
              <div class="l"> dadhnaḥ saraṃ śaraccandrasannibhaṃ doṣavarjitam/ </div>
              <div class="l">śarkarākṣaudramaricaistugākṣīryā ca buddhimān// </div>
              <div class="l">yuktyā yuktaṃ sasūkṣmailaṃ nave &amp;kumbhe śucau paṭe/ </div>
              <div class="l">mārjitaṃ prakṣipecchīte ghṛtāḍhye ṣaṣṭikaudane// </div>
              <div class="l">&amp;`kuṇḍe' iti pā-.</div>
              <div class="l"> pibenmātrāṃ rasālāyāstaṃ bhuktvā &amp;ṣaṣṭikaudanam/ </div>
              <div class="l">varṇasvarabalopetaḥ pumāṃstena vṛṣāyate// </div>
              <div class="l">&amp;`tamadyādupariṣṭācca rasālāṃ mātrayā pibet' iti pā-. (vṛṣyo
                dadhisaraprayogaḥ/)</div>
              <div class="l"> candrāṃśukalpaṃ payasā ghṛtāḍhyaṃ ṣaṣṭikaudanam/ </div>
              <div class="l">śarkarāmadhusaṃyuktaṃ prayuñjāno vṛṣāyate// </div>
              <div class="l">(iti vṛṣyaḥ ṣaṣṭikaudanaprayogaḥ/)</div>
              <div class="l"> tapte sarpiṣi nakrāṇḍaṃ tāmracūḍāṇḍamiśritam/ </div>
              <div class="l">yuktaṃ ṣaṣṭikacūrṇena sarpiṣā+abhinavena ca// </div>
              <div class="l">paktvā pūpalikāḥ khādedvāruṇīmaṇḍapo naraḥ/ </div>
              <div class="l">ya icchedaśvavadgantuṃ prasektuṃ gajavacca yaḥ// </div>
              <div class="l">(iti vṛṣyapūpalikāḥ/)</div>
              <div class="l"> bhavataścātra--- etaiḥ prayogairvidhivadvapuṣmān
                &amp;vīryopapanno balavarṇayuktaḥ/ </div>
              <div class="l">harṣānvito vājivadaṣṭavarṣo bhavet samarthaśca varāṅganāsu// </div>
              <div class="l">&amp;`snehopapannaḥ' iti pā-.</div>
              <div class="l"> yadyacca kiñcinmanasaḥ priyaṃ syādramyā vanāntāḥ pulināni
                śailāḥ/ </div>
              <div class="l">iṣṭāḥ striyo bhūṣaṇagandhamālyaṃ priyā vayasyāśca tadatra &amp;yogyam// </div>
              <div class="l">&amp;`yojyam' iti pā-.</div>
            </div>
            <p id="CS.6.2.2.32"><a name="CS.6.2.2.32"><!--anchor--></a> tatra ślokaḥ---</p>
            <div class="lg">
              <div class="l">āsiktakṣīrike pāde ye yogāḥ parikīrtitāḥ/ </div>
              <div class="l">aṣṭāvapatyakāmaiste prayojyāḥ pauruṣārthibhiḥ// </div>
            </div>
            <p><a name="idp6975760"><!--anchor--></a> ityagniveśakṛte tantre carakapratisaṃskṛte cikitsāsthāne vājīkaraṇādhyāye
              āsiktakṣīriko nāma vājīkaraṇapādo dvitīyaḥ//2// </p>
          </div>

          <div class="teidiv2" id="div3_body.1_div1.6_div2.2_div3.3"><h4><a name="body.1_div1.6_div2.2_div3.3"></a>6.2.3. </h4>
            <p><a name="idp6976880"><!--anchor--></a> vājīkaraṇādhyāye tṛtīyaḥ pādaḥ/ </p>
            <p id="CS.6.2.3.1"><a name="CS.6.2.3.1"><!--anchor--></a>athāto māṣaparṇabhṛtīyaṃ vājīkaraṇapādaṃ vyākhyāsyāmaḥ// </p>
            <div id="CS.6.2.3.2" class="l">iti ha smāha bhagavānātreyaḥ// </div>
            <div class="lg">
              <div class="l">māṣaparṇabhṛtāṃ dhenuṃ ghṛṣṭiṃ puṣṭāṃ catuḥstanīm/ </div>
              <div class="l">samānavarṇavatsāṃ ca jīvadvatsāṃ ca buddhimān// </div>
              <div class="l">rohiṇīmathavā kṛṣṇāmūrdhvaśṛṅgīmadāruṇām/ </div>
              <div class="l">ikṣvādāmarjunādāṃ vā sāndrakṣīrāṃ ca dhārayet// </div>
              <div class="l">kevalaṃ tu payastasyāḥ śṛtaṃ vā+aśṛtameva vā/ </div>
              <div class="l">śarkarākṣaudrasarpirbhiryuktaṃ tadvṛṣyamuttamam// </div>
              <div class="l">śukralairjīvanīyaiśca bṛṃhaṇairbalavardhanaiḥ/ </div>
              <div class="l">kṣīrasaṃjanānaiścaiva payaḥ siddhaṃ pṛthak pṛthak// </div>
              <div class="l">yuktaṃ godhūmacūrṇena saghṛtakṣaudraśarkaram/ </div>
              <div class="l">paryāyeṇa prayoktavyamicchatā śukramakṣayam// </div>
              <div class="l">medāṃ payasyāṃ jīvantīṃ vidārīṃ kaṇṭakārikām/ </div>
              <div class="l">śvadaṃṣṭāṃ kṣīrikāṃ māṣān godhūmāñchāliṣaṣṭikān// </div>
              <div class="l">payasyardhodake &amp;paktvā kārṣikānāḍhakonmite/ </div>
              <div class="l">vivarjayet payaḥśeṣaṃ tat pūtaṃ kṣaudrasarpiṣā// </div>
              <div class="l">&amp;`siddhān' iti pā-.</div>
              <div class="l"> yuktaṃ saśarkaraṃ pītvā vṛddhaḥ saptatiko+api vā/ </div>
              <div class="l">vipulaṃ labhate+apatyaṃ yuveva ca sa hṛṣyati// </div>
              <div class="l">maṇḍalairjātarūpasya tasyā eva payaḥ śṛtam/ </div>
              <div class="l">apatyajananaṃ siddhaṃ saghṛtakṣaudraśarkaram// </div>
              <div class="l">triṃśat supiṣṭāḥ pippalyaḥ prakuñce tailasarpiṣoḥ/ </div>
              <div class="l">bhṛṣṭāḥ saśarkarākṣaudrāḥ kṣīradhārāvadohitāḥ// </div>
              <div class="l">pītvā yathābalaṃ cordhvaṃ ṣaṣṭikaṃ kṣīrasarpiṣā/ </div>
              <div class="l">bhuktvā na rātrimastabdhaṃ liṅgaṃ paśyati nā kṣarat// </div>
              <div class="l">(iti vṛṣyaḥ pippalīyogaḥ/)</div>
              <div class="l"> śvadaṃṣṭrāyā vidāryāśca rase kṣīracaturguṇe/ </div>
              <div class="l">ghṛtāḍhyaḥ sādhito vṛṣyo māṣaṣaṣṭikapāyasaḥ// </div>
              <div class="l">(iti vṛṣyapāyasayogaḥ/)</div>
              <div class="l"> phalānāṃ jīvanīyānāṃ snigdhānāṃ rucikāriṇām/ </div>
              <div class="l">kuḍavaścūrṇitānāṃ syāt svayaṅguptāphalasya ca// </div>
              <div class="l">kuḍavaścaiva māṣāṇāṃ dvau dvau ca tilamudgayoḥ/ </div>
              <div class="l">godhūmaśālicūrṇānāṃ kuḍavaḥ kuḍavo bhavet// </div>
              <div class="l">sarpiṣaḥ kuḍavaścaikastat sarvaṃ &amp;kṣīramarditam/ </div>
              <div class="l">paktvā pūpalikāḥ khādedbahvyaḥ syuryasya yoṣitaḥ// </div>
              <div class="l">&amp;`sarpiṣaḥ kuḍavaścaiva kṣīreṇa mṛditaṃ ca tat' iti pā-. (iti
                vṛṣyapūpalikāḥ/)</div>
              <div class="l"> ghṛtaṃ śatāvarīgarbhaṃ kṣīre daśaguṇe pacet/ </div>
              <div class="l">śarkarāpippalīkṣaudrayuktaṃ tadvṛṣyamuttamam// </div>
              <div class="l">(iti vṛṣyaṃ śatāvarīghṛtam/)</div>
              <div class="l"> karṣaṃ madhukacūrṇasya &amp;ghṛtakṣaudrasamāṃśikam/ </div>
              <div class="l">prayuṅkte yaḥ &amp;&amp;payaścānu nityavegaḥ sa nā bhavet// </div>
              <div class="l">&amp;`ghṛtakṣaudrasamanvitam' iti pā-. &amp;&amp;`payo+anupānaṃ yo lihyāt' iti pā-.
                (iti vṛṣyamadhukayogaḥ/)</div>
              <div class="l"> ghṛtakṣīrāśano nirbhīrnirvyādhirnityago yuvā/ </div>
              <div class="l">saṅkalpapravaṇo nityaṃ naraḥ strīṣu vṛṣāyate// </div>
              <div class="l">kṛtaikakṛtyāḥ siddhārthā ye cānyo+anyānuvartinaḥ/ </div>
              <div class="l">kalāsu kuśalāstulyāḥ sattvena vayasā ca ye// </div>
              <div class="l"> kulamāhātmyadākṣiṇyaśīlaśaucasamanvitāḥ/ </div>
              <div class="l">ye kāmanityā ye hṛṣṭā ye viśokā gatavyathāḥ// </div>
              <div class="l">ye tulyaśīlā ye bhaktā ye priyā ye priyaṃvadāḥ/ </div>
              <div class="l">tairnaraḥ saha visrabdhaḥ suvayasyairvṛṣāyate// </div>
              <div class="l"> abhyaṅgotsādanasnānagandhamālyavibhūṣaṇaiḥ/ </div>
              <div class="l">gṛhaśayyāsanasukhairvāsobhirahataiḥ priyaiḥ// </div>
              <div class="l">vihaṅgānāṃ rutairiṣṭaiḥ strīṇāṃ cābharaṇasvanaiḥ/ </div>
              <div class="l">saṃvāhanairvarastrīṇāmiṣṭānāṃ ca vṛṣāyate// </div>
              <div class="l">mattadvirephācaritāḥ sapadmāḥ salilāśayāḥ/ </div>
              <div class="l">jātyutpalasugandhīni śītagarbhagṛhāṇi ca// </div>
              <div class="l">nadyaḥ phenottarīyāśca girayo nīlasānavaḥ/ </div>
              <div class="l">unnatirnīlameghānāṃ, ramyacandrodayā niśāḥ// </div>
              <div class="l">vāyavaḥ sukhasaṃsparśāḥ kumudākaragandhinaḥ/ </div>
              <div class="l">ratibhogakṣamā &amp;rātryaḥ saṅkocāguruvallabhāḥ// </div>
              <div class="l">&amp;`nāryaḥ' iti pā-.</div>
              <div class="l"> sukhāḥ sahāyāḥ parapuṣṭaghuṣṭāḥ phullā vanāntā
                viśadānnapānāḥ/ </div>
              <div class="l">gāndharvaśabdāśca sugandhayogāḥ sattvaṃ viśālaṃ nirupadravaṃ ca// </div>
              <div class="l">siddhārthatā cābhinavaśca kāmaḥ strī cāyudhaṃ
                sarvamihātmajasya/ </div>
              <div class="l">vayo navaṃ jātamadaśca kālo harṣasya yoniḥ paramā narāṇām// </div>
            </div>
            <p id="CS.6.2.3.31"><a name="CS.6.2.3.31"><!--anchor--></a>tatra ślokaḥ---</p>
            <div class="lg">
              <div class="l">praharṣayonayo yogā vyākhyātā daśa pañca ca/ </div>
              <div class="l">māṣaparṇabhṛtīye+asmin pāde &amp;śukrabalapradāḥ// </div>
              <div class="l">&amp;`puṣṭibalapradāḥ' iti pā-.</div>
            </div>
            <p><a name="idp7028704"><!--anchor--></a>ityagniveśakṛte tantre carakapratisaṃskṛte cikitsāsthāne vājīkaraṇādhyāye
              māṣaparṇabhṛtīyo nāma vājīkaraṇapādastṛtīyaḥ//3// </p>
          </div>


          <div class="teidiv2" id="div3_body.1_div1.6_div2.2_div3.4"><h4><a name="body.1_div1.6_div2.2_div3.4"></a>6.2.4. </h4>
            <p><a name="idp7029840"><!--anchor--></a> vājīkaraṇādhyāye caturthaḥ pādaḥ/ </p>
            <p id="CS.6.2.4.1"><a name="CS.6.2.4.1"><!--anchor--></a>athātaḥ pumāñjātabalādikaṃ vājīkaraṇapādaṃ vyākhyāsyāmaḥ// </p>
            <p id="CS.6.2.4.2"><a name="CS.6.2.4.2"><!--anchor--></a>iti ha smāha bhagavānātreyaḥ// </p>
            <div class="lg">
              <div class="l">pumān yathā jātabalo yāvadicchaṃ striyo vrajet/ </div>
              <div class="l">yathā cāpatyavān sadyo bhavettadupadekṣyate// </div>
              <div class="l">na hi jātabalāḥ sarve narāścāpatyabhāginaḥ/ </div>
              <div class="l">bṛhaccharīrā balinaḥ santi nārīṣu durbalāḥ// </div>
              <div class="l">santi &amp;cālpāśrayāḥ strīṣu balavanto bahuprajāḥ/ </div>
              <div class="l">prakṛtyā cābalāḥ santi santi cāmayadurbalāḥ// </div>
              <div class="l">&amp;`cālpabalāḥ' iti pā-.</div>
              <div class="l"> narāścaṭakavat kecid vrajanti bahuśaḥ striyam/ </div>
              <div class="l">gajavacca prasiñcanti kecinna bahugāminaḥ// </div>
              <div class="l">kālayogabalāḥ kecit kecidabhyasanadhruvāḥ/ </div>
              <div class="l">kecit &amp;prayatnairvyajyante vṛṣāḥ kecit svabhāvataḥ// </div>
              <div class="l">&amp;`prayatnairbāhyante' iti pā-.</div>
              <div class="l"> tasmāt prayogān vakṣyāmo durbalānāṃ balapradān/ </div>
              <div class="l">sukhopabhogān balināṃ bhūyaśca balavardhanān// </div>
              <div class="l">pūrvaṃ śuddhaśarīrāṇāṃ &amp;nirūhaiḥ sānuvāsanaiḥ/ </div>
              <div class="l">balāpekṣī prayuñjīta śukrāpatyavivardhanān// </div>
              <div class="l">&amp;`nirūhān sānuvāsanān' iti pā-.</div>
              <div class="l"> ghṛtatailarasakṣīraśarkarāmadhusaṃyutāḥ/ </div>
              <div class="l">bastayaḥ saṃvidhātavyāḥ kṣīramāṃsarasāśinām// </div>
              <div class="l">piṣṭvā varāhamāṃsāni dattvā maricasaindhave/ </div>
              <div class="l">kolavadgulikāḥ kṛtvā tapte sarpiṣi &amp;vartayet// </div>
              <div class="l">&amp;`bharjayet' iti pā-.</div>
              <div class="l"> &amp;vartanastambhitāstāśca prakṣepyāḥ kaukkuṭe rase/ </div>
              <div class="l">ghṛtāḍhye gandhapiśune dadhidāḍimasārike// </div>
              <div class="l">&amp;`bharjanastambhitāḥ' iti pā-.</div>
              <div class="l"> yathā na bhindyādguli(ṭi)kāstathā taṃ sādhayedrasam/ </div>
              <div class="l">taṃ piban bhakṣayaṃstāśca labhate śukramakṣayam// </div>
              <div class="l">māṃsānāmevamanyeṣāṃ medyānāṃ kārayedbhiṣak/ </div>
              <div class="l">guṭikāḥ sarasāstāsāṃ prayogaḥ śukravardhanaḥ// </div>
              <div class="l">(iti vṛṣyā māṃsaguṭikāḥ/)</div>
              <div class="l"> māṣānaṅkuritāñchuddhān vituṣān sājaḍāphalān/ </div>
              <div class="l">ghṛtāḍhye māhiṣarase dadhidāḍimasārike// </div>
              <div class="l">prakṣipenmātrayā yukto dhānyajīrakanāgaraiḥ/ </div>
              <div class="l">bhuktaḥ pītaśca sa rasaḥ kurute śukramakṣayam// </div>
              <div class="l">(iti vṛṣyo māhiṣarasaḥ/)</div>
              <div class="l"> ārdrāṇi matsyamāṃsāni śapharīrvā subharjitāḥ/ </div>
              <div class="l">tapte sarpiṣi yaḥ khādet sa gacchet strīṣu na kṣayam// </div>
              <div class="l">ghṛtabhṛṣṭān rase cchāge rohitān phalasārike/ </div>
              <div class="l">anupītarasān snigdhānapatyārthī prayojayet// </div>
              <div class="l">(iti vṛṣyavṛtabhṛṣṭamatsyamāṃsāni/)</div>
              <div class="l"> &amp;kuṭṭakaṃ matsyamāṃsānāṃ hiṅgusaindhavadhānyakaiḥ/ </div>
              <div class="l">yuktaṃ godhūmacūrṇena ghṛte pūpalikāḥ pacet// </div>
              <div class="l">&amp;`kuṭṭitaṃ' iti pā-.</div>
              <div class="l"> māhiṣe ca rase matsyān snigdhāmlalavaṇān pacet/ </div>
              <div class="l">rase cānugate māṃsaṃ pothayettatra cāvapet// </div>
              <div class="l">maricaṃ jīrakaṃ dhānyamalpaṃ hiṅgu navaṃ ghṛtam/ </div>
              <div class="l">māṣapūpalikānāṃ tadgarbhārthamupakalpayet// </div>
              <div class="l">etau pūpalikāyogau bṛṃhaṇau balavardhanau/ </div>
              <div class="l">harṣasaubhāgyadau putryau paraṃ śukrābhivardhanau// </div>
              <div class="l">(iti vṛṣyau pūpalikāyogau/)</div>
              <div class="l"> māṣātmaguptāgodhūmaśāliṣaṣṭikapaiṣṭikam/ </div>
              <div class="l">śarkarāyā vidāryāśca cūrṇamikṣurakasya ca// </div>
              <div class="l">saṃyojya masṛṇe kṣīre ghṛte pūpalikāḥ pacet/ </div>
              <div class="l">payo+anupānāstāḥ śīghraṃ kurvanti vṛṣatāṃ parām// </div>
              <div class="l">(iti vṛṣyā māṣādipūpalikāḥ/)</div>
              <div class="l"> śarkarāyāstulaikā syādekā gavyasya sarpiṣaḥ/ </div>
              <div class="l">prastho vidāryāścūrṇasya pippalyāḥ prastha eva ca// </div>
              <div class="l">ardhāḍhakaṃ tugākṣīryāḥ kṣaudrasyābhinavasya ca/ </div>
              <div class="l">tatsarvaṃ mūrcchitaṃ tiṣṭhenmārtike ghṛtabhājane// </div>
              <div class="l">mātrāmagnisamāṃ tasya prātaḥ prātaḥ prayojayet/ </div>
              <div class="l">eṣa vṛṣyaḥ paraṃ yogo balyo bṛṃhaṇa eva ca// </div>
              <div class="l">śatāvaryā vidāryāśca tathā māṣātmaguptayoḥ/ </div>
              <div class="l">śvadaṃṣṭrāyāśca &amp;niṣkvāthāñjaleṣu ca pṛthak pṛthak// </div>
              <div class="l">&amp;`niṣkvāthanalvaṇeṣu pṛthak pṛthak' iti pā-. </div>
              <div class="l"> sādhayitvā ghṛtaprasthaṃ payasyaṣṭaguṇe punaḥ/ </div>
              <div class="l">śarkarāmadhuyuktaṃ tadapatyārthī prayojayet// </div>
              <div class="l">(ityapatyakaraṃ ghṛtam/)</div>
              <div class="l"> ghṛtapātraṃ śataguṇe vidārīsvarase pacet/ </div>
              <div class="l">siddhaṃ punaḥ śataguṇe gavye payasi sādhayet// </div>
              <div class="l">śarkarāyāstugākṣīryāḥ kṣaudrasyekṣurakasya ca/ </div>
              <div class="l">pippalyāḥ sājaḍāyāśca bhāgaiḥ pādāṃśikairyutam// </div>
              <div class="l">guli(ṭi)kāḥ kārayedvaidyo yathā sthūlamudumbaram/ </div>
              <div class="l">tāsāṃ prayogāt puruṣaḥ kuliṅga iva hṛṣyati// </div>
              <div class="l">(iti vṛṣyaguṭikāḥ/)</div>
              <div class="l"> sitopalāpalaśataṃ tadardhaṃ navasarpiṣaḥ/ </div>
              <div class="l">kṣaudrapādena saṃyuktaṃ sādhayejjalapādikam// </div>
              <div class="l">sāndraṃ godhūmacūrṇānāṃ pādaṃ stīrṇe śilātale/ </div>
              <div class="l">śucau ślakṣṇe samutkīrya mardanenopapādayet// </div>
              <div class="l">śuddhā utkārikāḥ kāryāścandramaṇḍalasannibhāḥ/ </div>
              <div class="l">tāsāṃ prayogādgajavannārīḥ saṃtarpayennaraḥ// </div>
              <div class="l">(iti vṛṣyotkārikā/)</div>
              <div class="l"> yat kiñcinmadhuraṃ snigdhaṃ jīvanaṃ bṛṃhaṇaṃ guru/ </div>
              <div class="l">harṣaṇaṃ manasaścaiva sarvaṃ tadvṛṣyamucyate// </div>
              <div class="l">dravyairevaṃvidhaistasmādbhāvitaḥ pramadāṃ vrajet/ </div>
              <div class="l">ātmavegena codīrṇaḥ strīguṇaiśca praharṣitaḥ// </div>
              <div class="l">gatvā snātvā payaḥ pītvā rasaṃ vā+anu śayīta nā/ </div>
              <div class="l">tathā+asyāpyāyate bhūyaḥ śukraṃ ca balameva ca// </div>
              <div class="l">yathā mukulapuṣpasya su(sva)gandho nopalabhyate/ </div>
              <div class="l">labhyate tadvikāśāttu tathā śukraṃ hi dehinām// </div>
              <div class="l">narte vai ṣoḍaśādvarṣāt saptatyāḥ parato na ca/ </div>
              <div class="l">āyuṣkāmo naraḥ strībhiḥ saṃyogaṃ kartumarhati// </div>
              <div class="l">atibālo hyasaṃpūrṇasarvadhātuḥ striyaṃ vrajan/ </div>
              <div class="l">upaśuṣyeta sahasā taḍāgamiva kājalam// </div>
              <div class="l">śuṣkaṃ rūkṣaṃ yathā kāṣṭhaṃ jantudagdhaṃ vijarjaram/ </div>
              <div class="l">spṛṣṭamāśu viśīryeta tathā vṛddhaḥ striyo vrajan// </div>
              <div class="l">jarayā cintayā śukraṃ vyādhibhiḥ karmakarṣaṇāt/ </div>
              <div class="l">kṣayaṃ gacchatyanaśanāt strīṇāṃ cātiniṣevaṇāt// </div>
              <div class="l">kṣayādbhayādaviśrambhācchokāt strīdoṣadarśanāt/ </div>
              <div class="l">nārīṇāmarasajñatvādavicārādasevanāt// </div>
              <div class="l">tṛptasyāpi striyo gantuṃ na śaktirupajāyate/ </div>
              <div class="l">dehasattvabalāpekṣī harṣaḥ śaktiśca harṣajā// </div>
              <div class="l">rasa ikṣau yathā dadhni sarpistailaṃ tile yathā/ </div>
              <div class="l">sarvatrānugataṃ dehe śukraṃ saṃsparśane tathā// </div>
              <div class="l">tat strīpuruṣasaṃyoge ceṣṭāsaṃkalpapīḍanāt/ </div>
              <div class="l">śukraṃ pracyavate sthānājjalamārdrāt paṭādiva// </div>
              <div class="l">harṣāttarṣāt saratvācca paicchilyādgauravādapi/ </div>
              <div class="l">aṇupravaṇabhāvācca drutatvānmārutasya ca// </div>
              <div class="l">aṣṭābhya ebhyo hetubhyaḥ śukraṃ dehāt prasicyate/ </div>
              <div class="l">carato viśvarūpasya rūpadravyaṃ yaducyate// </div>
              <div class="l">bahalaṃ madhuraṃ snigdhamavisraṃ guru picchilam/ </div>
              <div class="l">śuklaṃ bahu ca yacchukraṃ phalavattadasaṃśayam// </div>
              <div class="l">yena nārīṣu sāmarthyaṃ &amp;vājīvallabhate naraḥ/ </div>
              <div class="l">vrajeccābhyadhikaṃ yena vājīkaraṇameva tat// </div>
              <div class="l">&amp;`vājīva labhate' iti pā-.</div>
            </div>

            <p id="CS.6.2.4.52"><a name="CS.6.2.4.52"><!--anchor--></a> tatra ślokau---</p>
            <div class="lg">
              <div class="l"> heturyogopadeśasya yogā dvādaśa cottamāḥ/ </div>
              <div class="l">yat pūrvaṃ maithunāt sevyaṃ sevyaṃ yanmaithunādanu// </div>
              <div class="l">yadā na sevyāḥ pramadāḥ kṛtsnaḥ śukraviniścayaḥ/ </div>
              <div class="l">niruktaṃ ceha nirdiṣṭaṃ pumāñjātabalādike// </div>
            </div>
            <p><a name="idp7116368"><!--anchor--></a> ityagniveśakṛte tantre carakapratisaṃskṛte cikitsāsthāne vājīkaraṇādhyāye
              pumāñjātabalādiko nāma vājīkaraṇapādaścaturthaḥ//4// </p>
            <p><a name="idp7117104"><!--anchor--></a> samāptaścāyaṃ dvitīyo vājīkaraṇādhyāyaḥ//2// </p>
          </div>
        </div>


        <div class="teidiv1" id="div2_body.1_div1.6_div2.3"><h3><a name="body.1_div1.6_div2.3"></a>6.3.  tṛtīyo+adhyāyaḥ/</h3>
          
          <p id="CS.6.3.1"><a name="CS.6.3.1"><!--anchor--></a>athāto jvaracikitsitaṃ vyākhyāsyāmaḥ// </p>
          <p id="CS.6.3.2"><a name="CS.6.3.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">vijvaraṃ jvarasaṃdehaṃ paryapṛcchat punarvasum/ </div>
            <div class="l">vivikte śāntamāsīnamagniveśaḥ kṛtāñjaliḥ// </div>
            <div class="l">dehendriyamanastāpī sarvarogāgrajo balī/ </div>
            <div class="l">jvaraḥ pradhāno rogāṇāmukto bhagavatā purā// </div>
            <div class="l">tasya prāṇisapatnasya dhruvasya pralayodaye/ </div>
            <div class="l">prakṛtiṃ ca pravṛttiṃ ca prabhāvaṃ kāraṇāni ca// </div>
            <div class="l">pūrvarūpamadhiṣṭhānaṃ balakālātmalakṣaṇam/ </div>
            <div class="l">vyāsato &amp;vidhibhedācca pṛthagbhinnasya cākṛtim// </div>
            <div class="l">&amp;`vidhivedaṃ ca' iti pā-.</div>
            <div class="l"> liṅgamāmasya jīrṇasya sauṣadhaṃ ca kriyākramam/ </div>
            <div class="l">vimuñcataḥ praśāntasya cihnaṃ yacca pṛthak pṛthak// </div>
            <div class="l">jvarāvasṛṣṭo rakṣyaśca yāvatkālaṃ yato yataḥ/ </div>
            <div class="l">praśāntaḥ kāraṇairyaiśca punarāvartate jvaraḥ// </div>
            <div class="l">yāścāpi punarāvṛttaṃ kriyāḥ praśamayanti tam/ </div>
            <div class="l">jagaddhitārthaṃ tat sarvaṃ bhagavan! vaktumarhasi// </div>
            <div class="l">tadagniveśasya vaco niśamya gururabravīt/ </div>
            <div class="l">jvarādhikāre yadvācyaṃ tat saumya! nikhilaṃ śṛṇu// </div>
            <div class="l">jvaro vikāro rogaśca vyādhirātaṅka eva ca/ </div>
            <div class="l">&amp;eko+artho nāmaparyāyairvividhairabhidhīyate// </div>
            <div class="l">&amp;`ekārdhanāmaparyāyaiḥ' iti pā-.</div>
            <div class="l"> tasya prakṛtiruddiṣṭā doṣāḥ śārīramānasāḥ/ </div>
            <div class="l">dehinaṃ na hi nirdoṣaṃ jvaraḥ samupasevate// </div>
            <div class="l">kṣayastamo jvaraḥ pāpmā &amp;mṛtyuścoktā yamātmakāḥ/ </div>
            <div class="l">pañcatvapratyayānnṝṇāṃ kliśyatāṃ svena karmaṇā// </div>
            <div class="l">&amp;`mṛtyuścokto+ayamātmajaḥ' iti pā-.</div>
            <div class="l"> ityasya prakṛtiḥ proktā,pravṛttistu parigrahāt/ </div>
            <div class="l">nidāne pūrvamuddiṣṭā rudrakopācca dāruṇāt// </div>
            <div class="l">dvitīye hi yuge śarvamakrodhavratamāsthitam/ </div>
            <div class="l">divyaṃ sahasraṃ varṣāṇāmasurā abhidudruvuḥ// </div>
            <div class="l">tapovighnāśanāḥ &amp;kartuṃ tapovighnaṃ mahātmanaḥ/ </div>
            <div class="l">paśyan samarthaścopekṣāṃ cakre dakṣaḥ prajāpatiḥ// </div>
            <div class="l">&amp;`tato vighnaṃ śamīkartuṃ' iti pā-.</div>
            <div class="l"> punarmāheśvaraṃ bhāgaṃ dhruvaṃ dakṣaḥ prajāpatiḥ/ </div>
            <div class="l">yajñe na kalpayāmāsa procyamānaḥ surairapi// </div>
            <div class="l">ṛcaḥ paśupateryāśca śaivya āhutayaśca yāḥ/ </div>
            <div class="l">yajñasiddhipradāstābhirhīnaṃ caiva sa iṣṭavān// </div>
            <div class="l">athottīrṇavrato devo buddhvā dakṣavyatikramam/ </div>
            <div class="l">rudro raudraṃ puraskṛtya bhāvamātmavidātmanaḥ// </div>
            <div class="l">&amp;sṛṣṭvā lalāṭe cakṣurvai dagdhvā tānasurān prabhuḥ/ </div>
            <div class="l">bālaṃ krodhāgnisantaptamasṛjat satranāśanam// </div>
            <div class="l">&amp;`spṛṣṭvā' iti pā-.</div>
            <div class="l"> tato yajñaḥ sa vidhvasto vyathitāśca divaukasaḥ/ </div>
            <div class="l">dāhavyathāparītāśca bhrāntā bhūtagaṇā diśaḥ// </div>
            <div class="l">atheśvaraṃ devagaṇaḥ saha saptarṣibhirvibhum/ </div>
            <div class="l">tamṛgbhirastuvan yāvacchaive bhāve śivaḥ sthitaḥ// </div>
            <div class="l">śivaṃ śivāya bhūtānāṃ sthitaṃ jñātvā kṛtāñjaliḥ/ </div>
            <div class="l">bhiyā bhasmapraharaṇastriśirā navalocanaḥ// </div>
            <div class="l">jvālāmālākulo raudro hrasvajaṅghodaraḥ kramāt/ </div>
            <div class="l">krodhāgniruktavān devamahaṃ kiṃ karavāṇi te// </div>
            <div class="l">tamuvāceśvaraḥ krodhaṃ jvaro loke bhaviṣyasi/ </div>
            <div class="l">janmādau nidhane ca tvamapacārāntareṣu ca// </div>
            <div class="l">saṃtāpaḥ sārucistṛṣṇā sāṅgamardo hṛdi vyathā/ </div>
            <div class="l">jvaraprabhāvo, janmādau nidhane ca mahattamaḥ// </div>
            <div class="l">prakṛtiśca pravṛttiśca prabhāvaśca pradarśitaḥ/ </div>
            <div class="l">nidāne kāraṇānyaṣṭau &amp;pūrvoktāni vibhāgaśaḥ// </div>
            <div class="l">&amp;`pūrvamuktāni bhāgaśaḥ' iti pā-.</div>
            <div class="l"> ālasyaṃ nayane sāsre jṛmbhaṇaṃ gauravaṃ kramaḥ/ </div>
            <div class="l">jvalanātapavāyvambubhaktidveṣāvaniścitau// </div>
            <div class="l">avipākāsyavairasye hāniśca balavarṇayoḥ/ </div>
            <div class="l">śīlavaikṛtamalpaṃ ca jvaralakṣaṇamagrajam// </div>
            <div class="l">kevalaṃ samanaskaṃ ca jvarādhiṣṭhānamucyate/ </div>
            <div class="l">śarīraṃ, balakālastu nidāne saṃpradarśitaḥ// </div>
            <div class="l">jvarapratyātmikaṃ liṅgaṃ saṃtāpo dehamānasaḥ/ </div>
            <div class="l">jvareṇāviśatā bhūtaṃ na hi kiñcinna tapyate// </div>
            <div class="l">dvividho vidhibhedena jvaraḥ śārīramānasaḥ/ </div>
            <div class="l">punaśca dvividho dṛṣṭaḥ saumyaścāgneya eva vā// </div>
            <div class="l">antarvego bahirvego dvividhaḥ punarucyate/ </div>
            <div class="l">prākṛto vaikṛtaścaiva sādhyaścāsādhya eva ca// </div>
            <div class="l">punaḥ pañcavidho dṛṣṭo doṣakālabalābalāt/ </div>
            <div class="l">saṃtataḥ satato+anyedyustṛtīyakacaturthakau// </div>
            <div class="l">punarāśrayabhedena dhātūnāṃ saptadhā mataḥ/ </div>
            <div class="l">bhinnaḥ kāraṇabhedena punaraṣṭavidho jvaraḥ// </div>
            <div class="l">śārīro jāyate pūrvaṃ dehe, manasi mānasaḥ/ </div>
            <div class="l">vaicittyamaratirglānirmanasastāpalakṣaṇam// </div>
            <div class="l">indriyāṇāṃ ca vaikṛtyaṃ &amp;jñeyaṃ saṃtāpalakṣaṇam/ </div>
            <div class="l">vātapittātmakaḥ śītamuṣṇaṃ vātakaphātmakaḥ// </div>
            <div class="l">&amp;`dehasaṃtāpalakṣaṇam' iti pā-.</div>
            <div class="l"> icchatyubhayametattu jvaro vyāmiśralakṣaṇaḥ/ </div>
            <div class="l">yogavāhaḥ paraṃ vāyuḥ saṃyogādubhayārthakṛt// </div>
            <div class="l">dāhakṛttejasā yuktaḥ, śītakṛt somasaṃśrayāt/ </div>
            <div class="l">antardāho+adhikastṛṣṇā pralāpaḥ śvasanaṃ bhramaḥ// </div>
            <div class="l">sandhyasthiśūlamasvedo doṣavarcovinigrahaḥ/ </div>
            <div class="l">antarvegasya liṅgāni jvarasyaitāni lakṣayet// </div>
            <div class="l">saṃtāpo+abhyadhiko bāhyastṛṣṇādīnāṃ ca mārdavam/ </div>
            <div class="l">bahirvegasya liṅgāni sukhasādhyatvameva ca// </div>
            <div class="l">prākṛtaḥ sukhasādhyastu vasantaśaradudbhavaḥ/ </div>
            <div class="l">uṣṇamuṣṇena saṃvṛddhaṃ pittaṃ śaradi kupyati// </div>
            <div class="l">citaḥ śīte kaphaścaivaṃ vasante samudīryate/ </div>
            <div class="l">varṣāsvamlavipākābhiradbhiroṣadhibhistathā// </div>
            <div class="l">saṃcitaṃ &amp;pittamudriktaṃ śaradyādityatejasā/ </div>
            <div class="l">jvaraṃ saṃjanayatyāśu tasya cānubalaḥ kaphaḥ// </div>
            <div class="l">&amp;`pittamutkliṣṭaṃ' iti pā-.</div>
            <div class="l"> &amp;prakṛtyaiva visargasya tatra nānaśanādbhayam/ </div>
            <div class="l">adbhiroṣadhibhiścaiva madhurābhiścitaḥ kaphaḥ// </div>
            <div class="l">&amp;`tatprakṛtyā visargācca' iti pā-.</div>
            <div class="l"> hemante, sūryasaṃtaptaḥ sa vasante prakupyati/ </div>
            <div class="l">vasante śleṣmaṇā tasmājjvaraḥ samupajāyate// </div>
            <div class="l">ādānamadhye tasyāpi vātapittaṃ bhavedanu/ </div>
            <div class="l">ādāvante ca madhye ca buddhvā doṣabalābalam// </div>
            <div class="l">śaradvasantayorvidvāñjvarasya pratikārayet/ </div>
            <div class="l">kālaprakṛtimuddiśya nirdiṣṭaḥ prākṛto jvaraḥ// </div>
            <div class="l">prāyeṇānilajo duḥkhaḥ kāleṣvanyeṣu vaikṛtaḥ/ </div>
            <div class="l">hetavo vividhāstasya nidāne saṃpradarśitāḥ// </div>
            <div class="l">balavatsvalpadoṣeṣu jvaraḥ sādhyo+anupadravaḥ/ </div>
            <div class="l">hetubhirbahubhirjāto balibhirbahulakṣaṇaḥ// </div>
            <div class="l">jvaraḥ prāṇāntakṛdyaśca śīghramindriyanāśanaḥ/ </div>
            <div class="l">saptāhādvā daśāhādvā dvādaśāhāttathaiva ca// </div>
            <div class="l">sapralāpabhramaśvāsastīkṣṇo hanyājjvaro naram/ </div>
            <div class="l">jvaraḥ kṣīṇasya śūnasya gambhīro dairgharātrikaḥ// </div>
            <div class="l">asādhyo balavān yaśca keśasīmantakṛjjvaraḥ/ </div>
            <div class="l">srotobhirvisṛtā doṣā guravo rasavāhibhiḥ// </div>
            <div class="l">sarvadehānugāḥ stabdhā jvaraṃ kurvanti santatam/ </div>
            <div class="l">daśāhaṃ dvādaśāhaṃ vā saptāhaṃ vā suduḥsahaḥ// </div>
            <div class="l">sa śīghraṃ śīghrakāritvāt praśamaṃ yāti hanti vā/ </div>
            <div class="l">kāladūṣyaprakṛtibhirdoṣastulyo hi santatam// </div>
            <div class="l">niṣpratyanīkaḥ kurute tasmājjñeyaḥ suduḥsahaḥ/ </div>
            <div class="l">yathā &amp;dhātūṃstathā mūtraṃ purīṣaṃ cānilādayaḥ// </div>
            <div class="l">&amp;`dhātuṃ' iti pā-.</div>
            <div class="l"> yugapaccānupadyante &amp;niyamāt santate jvare/ </div>
            <div class="l">sa śuddhyā vā+apyaśuddhyā vā rasādīnāmaśeṣataḥ// </div>
            <div class="l">&amp;`anubadhnanti yugapadavaśyaṃ' iti pā-.</div>
            <div class="l"> saptāhādiṣu kāleṣu praśamaṃ yāti hanti vā/ </div>
            <div class="l">yadā tu nātiśudhyanti na vā śudhyanti sarvaśaḥ// </div>
            <div class="l">dvādaśaite samuddiṣṭāḥ santatasyāśrayāstadā/ </div>
            <div class="l">visargaṃ dvādaśe kṛtvā divase+avyaktalakṣaṇam// </div>
            <div class="l">durlabhopaśamaḥ kālaṃ dīrghamapyanuvartate/ </div>
            <div class="l">iti buddhvā jvaraṃ vaidya upakrāmettu &amp;santatam// </div>
            <div class="l">&amp;`santataṃ samupācaret' iti pā-.</div>
            <div class="l"> kriyākramavidhau yuktaḥ prāyaḥ prāgapatarpaṇaiḥ/ </div>
            <div class="l">raktadhātvāśrayaḥ prāyo doṣaḥ satatakaṃ jvaram// </div>
            <div class="l">sapratyanīkaḥ kurute kālavṛddhikṣayātmakam/ </div>
            <div class="l">ahorātre satatako dvau kālāvanuvartate// </div>
            <div class="l">kālaprakṛtidūṣyāṇāṃ prāpyaivānyatamādbalam/ </div>
            <div class="l">anyedyuṣkaṃ jvaraṃ doṣo ruddhvā medovahāḥ sirāḥ// </div>
            <div class="l">sapratyanīko janayatyekakālamaharniśi/ </div>
            <div class="l">doṣo+asthimajjagaḥ kuryāttṛtīyakacaturthakau// </div>
            <div class="l"> gatirdvyekāntarā+&amp;anyedyurdoṣasyoktā+anyathā paraiḥ/ </div>
            <div class="l">anyedyuṣkaṃ jvaraṃ kuryādapi saṃśritya śoṇitam// </div>
            <div class="l">&amp;`anyedyuḥ anyedyuṣke jvare/ etadupalakṣaṇaṃ, tṛtīyacaturthakayorapi' iti
              yogīndranāthasenaḥ </div>
            <div class="l"> māṃsasrotāṃsyanugato janayettu tṛtīyakam/ </div>
            <div class="l">saṃśrito medaso mārgaṃ doṣaścāpi &amp;caturthakam// </div>
            <div class="l">&amp;`gatirdvyekāntarā' ityādikaṃ `doṣaścāpi caturthakam' ityantaṃ pāṭhaṃ gaṅgādharo
              na paṭhati.</div>
            <div class="l"> anyedyuṣkaḥ pratidinaṃ dinaṃ hitvā tṛtīyakaḥ/ </div>
            <div class="l">dinadvayaṃ yo viśramya pratyeti sa caturthakaḥ// </div>
            <div class="l">adhiśete yathā bhūmiṃ bījaṃ kāle ca rohati/ </div>
            <div class="l">adhiśete tathā dhātuṃ doṣaḥ kāle ca kupyati// </div>
            <div class="l">sa vṛddhiṃ balakālaṃ ca prāpya doṣastṛtīyakam/ </div>
            <div class="l">caturthakaṃ ca kurute pratyanīkabalakṣayāt// </div>
            <div class="l">kṛtvā vegaṃ gatabalāḥ sve sve sthāne vyavasthitāḥ/ </div>
            <div class="l">punarvivṛddhāḥ sve kāle jvarayanti naraṃ malāḥ// </div>
            <div class="l">kaphapittāttrikagrāhī pṛṣṭhādvātakaphātmakaḥ/ </div>
            <div class="l">vātapittācchirogrāhī trividhaḥ syāttṛtīyakaḥ// </div>
            <div class="l">caturthako darśayati prabhāvaṃ dvividhaṃ jvaraḥ/ </div>
            <div class="l">jaṅghābhyāṃ ślaiṣmikaḥ pūrvaṃ śirasto+anilasaṃbhavaḥ// </div>
            <div class="l">viṣamajvara evānyaścaturthakaviparyayaḥ/ </div>
            <div class="l">trividho dhāturekaiko dvidhātusthaḥ karoti yam// </div>
            <div class="l">prāyaśaḥ sannipātena dṛṣṭaḥ pañcavidho jvaraḥ/ </div>
            <div class="l">sannipāte tu yo bhūyān sa doṣaḥ parikīrtitaḥ// </div>
            <div class="l">&amp;ṛtvahorātradoṣāṇāṃ manasaśca balābalāt/ </div>
            <div class="l">kālamarthavaśāccaiva jvarastaṃ taṃ prapadyate// </div>
            <div class="l">&amp;</div>
            <div class="l"> gurutvaṃ dainyamudvegaḥ sadanaṃ chardyarocakau/ </div>
            <div class="l">rasasthite bahistāpaḥ sāṅgamardo vijṛmbhaṇam// </div>
            <div class="l">raktoṣṇāḥ piḍakāstṛṣṇā saraktaṃ ṣṭhīvanaṃ muhuḥ/ </div>
            <div class="l">dāharāgabhramamadapralāpā raktasaṃsthite// </div>
            <div class="l">antardāhaḥ satṛṇmohaḥ saglāniḥ sṛṣṭaviṭkatā/ </div>
            <div class="l">daurgandhyaṃ gātravikṣepo jvare māṃsasthite bhavet// </div>
            <div class="l">svedastīvrā pipāsā ca pralāpo vamyabhīkṣṇaśaḥ/ </div>
            <div class="l">svagandhasyāsahatvaṃ ca medaḥsthe glānyarocakau// </div>
            <div class="l">virekavamane cobhe sāsthibhedaṃ prakūjanam/ </div>
            <div class="l">vikṣepaṇaṃ ca gātrāṇāṃ śvāsaścāsthigate jvare// </div>
            <div class="l">hikkā śvāsastathā kāsastamasaścātidarśanam/ </div>
            <div class="l">marmacchedo bahiḥ śaityaṃ dāho+antaścaiva majjage// </div>
            <div class="l">śukrasthānagataḥ śukramokṣaṃ kṛtvā vināśya ca/ </div>
            <div class="l">prāṇaṃ vāyvagnisomaiśca sārdhaṃ gacchatyasau vibhuḥ// </div>
            <div class="l">rasaraktāśritaḥ sādhyo medomāṃsagataśca yaḥ/ </div>
            <div class="l">asthimajjagataḥ kṛcchraḥ śukrastho naiva siddhyati// </div>
            <div class="l">hetubhirlakṣaṇaiścoktaḥ pūrvamaṣṭavidho jvaraḥ/ </div>
            <div class="l">samāsenopadiṣṭasya vyāsataḥ śṛṇu lakṣaṇam// </div>
            <div class="l">&amp;śiroruk parvaṇāṃ bhedo dāho romṇāṃ praharṣaṇam/ </div>
            <div class="l">kaṇṭhāsyaśoṣo vamathustṛṣṇā mūrcchā bhramo+aruciḥ// </div>
            <div class="l">&amp;`romaharṣaśca dāhaśca parvabhedaḥ śirorujā' iti pā- </div>
            <div class="l"> svapnanāśo+ativāgjṛmbhā vātapittajvarākṛtiḥ/ </div>
            <div class="l">śītako gauravaṃ tandrā staimityaṃ parvaṇāṃ ca ruk// </div>
            <div class="l">śirograhaḥ pratiśyāyaḥ kāsaḥ svedāpravartanam/ </div>
            <div class="l">santāpo madhyavegaśca vātaśleṣmajvarākṛtiḥ// </div>
            <div class="l">muhurdāho muhuḥ śītaṃ &amp;svedastambho muhurmuhuḥ/ </div>
            <div class="l">mohaḥ kāso+arucistṛṣṇā śleṣmapittapravartanam// </div>
            <div class="l">&amp;`svedaḥ stambhaḥ' iti pā-.</div>
            <div class="l"> liptatiktāsyatā tandrā śleṣmapittajvarākṛtiḥ/ </div>
            <div class="l">ityete dvandvajāḥ proktāḥ sannipātaja ucyate// </div>
            <div class="l">sannipātajvarasyordhvaṃ trayodaśavidhasya hi/ </div>
            <div class="l">prāksūtritasya vakṣyāmi lakṣaṇaṃ vai pṛthak pṛthak// </div>
            <div class="l">bhramaḥ pipāsā dāhaśca gauravaṃ śiraso+atiruk/ </div>
            <div class="l">vātapittolbaṇe vidyālliṅgaṃ mandakaphe jvare// </div>
            <div class="l">śaityaṃ kāso+arucistandrāpipāsādāharugvyathāḥ/ </div>
            <div class="l">vātaśleṣmolbaṇe vyādhau liṅgaṃ pittāvare viduḥ// </div>
            <div class="l">chardiḥ śaityaṃ muhurdāhastṛṣṇā moho+asthivedanā/ </div>
            <div class="l">mandavāte vyavasyanti liṅgaṃ pittakapholbaṇe// </div>
            <div class="l">sandhyasthiśirasaḥ śūlaṃ pralāpo gauravaṃ bhramaḥ/ </div>
            <div class="l">vātolbaṇe syād dvyanuge tṛṣṇā kaṇṭhāsyaśuṣkatā// </div>
            <div class="l">raktaviṇmūtratā dāhaḥ svedastṛḍ balasaṃkṣayaḥ/ </div>
            <div class="l">mūrcchā ceti tridoṣe syālliṅgaṃ pitte garīyasi// </div>
            <div class="l">ālasyārucihṛllāsadāhavamyaratibhramaiḥ/ </div>
            <div class="l">kapholbaṇaṃ sannipātaṃ tandrākāsena cādiśet// </div>
            <div class="l">pratiśyā chardirālasyaṃ tandrā+arucyagnimārdavam/ </div>
            <div class="l">hīnavāte pittamadhye liṅgaṃ śleṣmādhike matam// </div>
            <div class="l">hāridramūtranetratvaṃ dāhastṛṣṇā bhramo+aruciḥ/ </div>
            <div class="l">hīnavāte madhyakaphe liṅgaṃ pittādhike matam// </div>
            <div class="l">śirorugvepathuḥ śvāsaḥ pralāpaśchardyarocakau/ </div>
            <div class="l">hīnapitte madhyakaphe liṅgaṃ syānmārutādhike// </div>
            <div class="l">śītako gauravaṃ tandrā pralāpo+asthiśiro+atiruk/ </div>
            <div class="l">hīnapitte vātamadhye liṅgaṃ śleṣmādhike viduḥ// </div>
            <div class="l">śvāsaḥ kāsaḥ pratiśyāyo mukhaśoṣo+atipārśvaruk/ </div>
            <div class="l">kaphahīne pittamadhye liṅgaṃ vātādhike matam// </div>
            <div class="l">&amp;varcobhedo+agnidaurbalyaṃ tṛṣṇā dāho+arucirbhramaḥ/ </div>
            <div class="l">kaphahīne vātamadhye liṅgaṃ pittādhike viduḥ// </div>
            <div class="l">&amp;`parvabhedo' iti pā-.</div>
            <div class="l"> sannipātajvarasyordhvamato vakṣyāmi lakṣaṇam/ </div>
            <div class="l">kṣaṇe dāhaḥ kṣaṇe śītamasthisandhiśirorujā// </div>
            <div class="l">sāsrāve kaluṣe rakte nirbhugne cāpi &amp;darśane/ </div>
            <div class="l">sasvanau sarujau karṇau kaṇṭhaḥ śūkairivāvṛtaḥ// </div>
            <div class="l">&amp;`locane' iti pā-.</div>
            <div class="l"> tandrā mohaḥ pralāpaśca kāsaḥ śvāso+arucirbhramaḥ/ </div>
            <div class="l">paridagdhā kharasparśā jihvā srastāṅgatā param// </div>
            <div class="l">ṣṭhīvanaṃ raktapittasya kaphenonmiśritasya ca/ </div>
            <div class="l">śiraso loṭhanaṃ tṛṣṇā nidrānāśo hṛdi vyathā// </div>
            <div class="l">svedamūtrapurīṣāṇāṃ cirāddarśanamalpaśaḥ/ </div>
            <div class="l">kṛśatvaṃ nātigātrāṇāṃ pratataṃ kaṇṭhakūjanam// </div>
            <div class="l">koṭhānāṃ śyāvaraktānāṃ maṇḍalānāṃ ca darśanam/ </div>
            <div class="l">mūkatvaṃ srotasāṃ pāko gurutvamudarasya ca// </div>
            <div class="l">cirāt pākaśca doṣāṇāṃ sannipātajvarākṛtiḥ/ </div>
            <div class="l">doṣe vibaddhe naṣṭe+agnau sarvasaṃpūrṇalakṣaṇaḥ// </div>
            <div class="l">sannipātajvaro+asādhyaḥ kṛcchrasādhyastvato+anyathā/ </div>
            <div class="l">nidāne trividhā proktā yā pṛthagjajvarākṛtiḥ// </div>
            <div class="l">saṃsargasannipātānāṃ &amp;tayā coktaṃ svalakṣaṇam/ </div>
            <div class="l">āganturaṣṭamo yastu sa nirdiṣṭaścaturvidhaḥ// </div>
            <div class="l">&amp;`sannipatitatayā' iti pā-.</div>
            <div class="l"> abhighātābhiṣaṅgābhyāmabhicārābhiśāpataḥ/ </div>
            <div class="l">śastraloṣṭakaśākāṣṭhamuṣṭyaratnitaladvijaiḥ// </div>
            <div class="l">tadvidhaiśca hate gātre jvaraḥ syādabhighātajaḥ/ </div>
            <div class="l">tatrābhighātaje vāyuḥ prāyo raktaṃ pradūṣayan// </div>
            <div class="l">savyathāśophavaivarṇyaṃ karoti sarujaṃ jvaram/ </div>
            <div class="l">kāmaśokabhayakrodhairabhiṣaktasya yo jvaraḥ// </div>
            <div class="l">so+abhiṣaṅgājjvaro jñeyo yaśca bhūtābhiṣaṅgajaḥ/ </div>
            <div class="l">kāmaśokabhayādvāyuḥ, krodhāt pittaṃ, trayo malāḥ// </div>
            <div class="l">bhūtābhiṣaṅgāt kupyanti bhūtasāmānyalakṣaṇāḥ/ </div>
            <div class="l">bhūtādhikāre vyākhyātaṃ tadaṣṭavidhalakṣaṇam// </div>
            <div class="l"> viṣavṛkṣānilasparśāttathā+anyairviṣasaṃbhavaiḥ/ </div>
            <div class="l">abhiṣaktasya cāpyāhurjvarameke+abhiṣaṅgajam// </div>
            <div class="l">cikitsayā viṣaghnyaiva sa śamaṃ labhate naraḥ/ </div>
            <div class="l">abhicārābhiśāpābhyāṃ siddhānāṃ yaḥ pravartate// </div>
            <div class="l">sannipātajvaro ghoraḥ sa vijñeyaḥ suduḥsahaḥ/ </div>
            <div class="l">sannipātajvarasyoktaṃ liṅgaṃ yattasya tat smṛtam// </div>
            <div class="l">cittendriyaśarīrāṇāmartayo+anyāśca naikaśaḥ/ </div>
            <div class="l">prayogaṃ tvabhicārasya dṛṣṭvā śāpasya caiva hi// </div>
            <div class="l">svayaṃ śrutvā+anumānena &amp;lakṣyate praśamena vā/ </div>
            <div class="l">vaividhyādabhicārasya śāpasya ca tadātmake// </div>
            <div class="l">&amp;`lakṣayet' iti pā-.</div>
            <div class="l"> yathākarmaprayogeṇa lakṣaṇaṃ syāt pṛthagvidham/ </div>
            <div class="l">dhyānaniḥśvāsabahulaṃ liṅgaṃ kāmajvare smṛtam// </div>
            <div class="l">śokaje bāṣpabahulaṃ trāsaprāyaṃ bhayajvare/ </div>
            <div class="l">krodhaje bahusaṃrambhaṃ bhūtāveśe tvamānuṣam// </div>
            <div class="l">mūrcchāmohamadaglānibhūyiṣṭhaṃ viṣasaṃbhave/ </div>
            <div class="l">keṣāñcideṣāṃ liṅgānāṃ saṃtāpo jāyate puraḥ// </div>
            <div class="l">paścāttulyaṃ tu keṣāñcideṣu kāmajvarādiṣu/ </div>
            <div class="l">kāmādijānāmuddiṣṭaṃ jvarāṇāṃ yadviśeṣaṇam// </div>
            <div class="l">kāmādijānāṃ rogāṇāmanyeṣāmapi tat smṛtam/ </div>
            <div class="l">manasyabhihate pūrvaṃ kāmādyairna tathā balam// </div>
            <div class="l">jvaraḥ prāpnoti vātādyairdeho yāvanna dūṣyati/ </div>
            <div class="l">dehe cābhiha(dru)te pūrvaṃ vātādyairna tathā balam// </div>
            <div class="l">jvaraḥ prāpnoti kāmādyairmano yāvanna dūṣyati/ </div>
            <div class="l">te pūrvaṃ kevalāḥ paścānnijairvyāmiśralakṣaṇāḥ// </div>
            <div class="l">hetvauṣadhaviśiṣṭāśca bhavantyāgantavo jvarāḥ/ </div>
            <div class="l">saṃsṛṣṭāḥ sannipatitāḥ pṛthagvā kupitā malāḥ// </div>
            <div class="l">rasākhyaṃ dhātumanvetya &amp;paktiṃ sthānānnirasya ca/ </div>
            <div class="l">svena tenoṣmaṇā caiva kṛtvā dehoṣmaṇo balam// </div>
            <div class="l">&amp;`paktisthānāt' iti pā-.</div>
            <div class="l"> srotāṃsi ruddhvā saṃprāptāḥ kevalaṃ dehamulbaṇāḥ/ </div>
            <div class="l">saṃtāpamadhikaṃ dehe janayanti narastadā// </div>
            <div class="l">bhavatyatyuṣṇasarvāṅgo jvaritastena cocyate/ </div>
            <div class="l">srotasāṃ saṃniruddhatvāt svedaṃ nā nādhigacchati// </div>
            <div class="l">svasthānāt pracyute cāgnau prāyaśastaruṇe jvare/ </div>
            <div class="l">aruciścāvipākaśca gurutvamudarasya ca// </div>
            <div class="l">hṛdayasyāviśuddhiśca tandrā cālasyameva ca/ </div>
            <div class="l">jvaro+avisargī balavān doṣāṇāmapravartanam// </div>
            <div class="l">lālāpraseko hṛllāsaḥ kṣunnāśo &amp;virasaṃ mukham/ </div>
            <div class="l">stabdhasuptagurutvaṃ ca gātrāṇāṃ bahumūtratā// </div>
            <div class="l">&amp;`+aviśadaṃ' iti pā-.</div>
            <div class="l"> na viḍ jīrṇā na ca glānirjvarasyāmasya lakṣaṇam/ </div>
            <div class="l">jvaravego+adhikastṛṣṇā pralāpaḥ śvasanaṃ bhramaḥ// </div>
            <div class="l">malapravṛttirutkleśaḥ pacyamānasya lakṣaṇam/ </div>
            <div class="l">kṣut kṣāmatā laghutvaṃ ca gātrāṇāṃ jvaramārdavam// </div>
            <div class="l">doṣapravṛttiraṣṭāho nirāmajvaralakṣaṇam/ </div>
            <div class="l">navajvare divāsvapnasnānābhyaṅgānnamaithunam// </div>
            <div class="l">krodhapravātavyāyāmān kaṣāyāṃśca vivarjayet/ </div>
            <div class="l">jvare laṅghanamevādāvupadiṣṭamṛte jvarāt// </div>
            <div class="l"> &amp;kṣayānilabhayakrodhakāmaśokaśramodbhavāt/ </div>
            <div class="l">laṅghanena kṣayaṃ nīte doṣe saṃdhukṣite+anale// </div>
            <div class="l">&amp;`'</div>
            <div class="l"> vijvaratvaṃ laghutvaṃ ca &amp;kṣuccaivāsyopajāyate/ </div>
            <div class="l">prāṇāvirodhinā cainaṃ laṅghanenopapādayet// </div>
            <div class="l">&amp;`lāghavaṃ ca śarīrasya kṣuccaivāsyopajāyate' iti pā-.</div>
            <div class="l"> balādhiṣṭhānamārogyaṃ yadartho+ayaṃ kriyākramaḥ/ </div>
            <div class="l">laṅghanaṃ svedanaṃ kālo yavāgvastiktako rasaḥ// </div>
            <div class="l">pācanānyavipakvānāṃ doṣāṇāṃ taruṇe jvare/ </div>
            <div class="l">tṛṣyate salilaṃ coṣṇaṃ &amp;dadyādvātakaphajvare// </div>
            <div class="l">&amp;`vātakaphātmake' iti pā-.</div>
            <div class="l"> madyotthe paittike cātha śītalaṃ tiktakaiḥ śṛtam/ </div>
            <div class="l">dīpanaṃ pācanaṃ caiva jvaraghnamubhayaṃ hi tat// </div>
            <div class="l">srotasāṃ śodhanaṃ balyaṃ rucisvedakaraṃ śivam/ </div>
            <div class="l">mustaparpaṭakośīracandanodīcyanāgaraiḥ// </div>
            <div class="l">śṛtaśītaṃ jalaṃ dadyāt pipāsājvaraśāntaye/ </div>
            <div class="l">kaphapradhānānutkliṣṭān doṣānāmāśayasthitān// </div>
            <div class="l">buddhvā jvarakarān kāle vamyānāṃ vamanairharet/ </div>
            <div class="l">anupasthitadoṣāṇāṃ vamanaṃ taruṇe jvare// </div>
            <div class="l">hṛdrogaṃ śvāsamānāhaṃ &amp;mohaṃ ca janayedbhṛśam/ </div>
            <div class="l">sarvadehānugāḥ sāmā dhātusthā &amp;&amp;asunirharāḥ// </div>
            <div class="l">&amp;`kāsaṃ ca kurute bhṛśam' iti pā-. &amp;&amp;`duḥkhanirharāḥ' iti pā-.</div>
            <div class="l"> doṣāḥ &amp;phalānāmāmānāṃ svarasā iva sātyayāḥ/ </div>
            <div class="l">vamitaṃ laṅghitaṃ kāle yavāgūbhirupācaret// </div>
            <div class="l">&amp;`phalebhya āmebhyaḥ' iti pā-.</div>
            <div class="l"> yathāsvauṣadhasiddhābhirmaṇḍapūrvābhirāditaḥ/ </div>
            <div class="l">yāvajjvaramṛdūbhāvāt ṣaḍahaṃ vā vicakṣaṇaḥ// </div>
            <div class="l">tasyāgnirdīpyate tābhiḥ samidbhiriva pāvakaḥ/ </div>
            <div class="l">tāśca bheṣajasaṃyogāllaghutvāccāgnidīpanāḥ// </div>
            <div class="l">vātamūtrapurīṣāṇāṃ &amp;doṣāṇāṃ cānulomanāḥ/ </div>
            <div class="l">svedanāya dravoṣṇatvāddravatvāttṛṭpraśāntaye// </div>
            <div class="l">&amp;`vibandhasyānulomikaḥ' iti pā-.</div>
            <div class="l"> āhārabhāvāt prāṇāya saratvāllāghavāya ca/ </div>
            <div class="l">jvaraghnyo &amp;jvarasātmyatvāttasmāt peyābhirāditaḥ// </div>
            <div class="l">&amp;`tasmāt pūrvaṃ samācaret' iti pā-.</div>
            <div class="l"> &amp;jvarānupacareddhīmānṛte madyasamutthitāt/ </div>
            <div class="l">madātyaye madyanitye grīṣme pittakaphādhike// </div>
            <div class="l">&amp;`yavāgūbhirjvarān vidvānṛte' iti pā-.</div>
            <div class="l"> ūrdhvage raktapitte ca yavāgūrna hitā jvare/ </div>
            <div class="l">tatra tarpaṇamevāgre &amp;prayojyaṃ lājasaktubhiḥ// </div>
            <div class="l">&amp;`pradeyaṃ' iti pā-.</div>
            <div class="l"> jvarāpahaiḥ phalarasairyuktaṃ samadhuśarkaram/ </div>
            <div class="l">tataḥ sātmyabalāpekṣī bhojayejjīrṇatarpaṇam// </div>
            <div class="l">tanunā mudgayūṣeṇa jāṅgalānāṃ rasena vā/ </div>
            <div class="l">annakāleṣu cāpyasmai vidheyaṃ dantadhāvanam// </div>
            <div class="l">yo+asya vaktrarasastasmādviparītaṃ priyaṃ ca yat/ </div>
            <div class="l">tadasya mukhavaiśadyaṃ prakāṅkṣāṃ cānnapānayoḥ// </div>
            <div class="l">dhatte rasaviśeṣāṇāmabhijñatvaṃ karoti yat/ </div>
            <div class="l">viśodhya drumaśākhāgrairāsyaṃ prakṣālya cāsakṛt// </div>
            <div class="l">mastvikṣurasamadyādyairyathāhāramavāpnuyāt/ </div>
            <div class="l">pācanaṃ śamanīyaṃ vā kaṣāyaṃ pāyayedbhiṣak// </div>
            <div class="l">jvaritaṃ ṣaḍahe+atīte laghvannapratibhojitam/ </div>
            <div class="l">stabhyante &amp;na vipacyante kurvanti viṣamajvaram// </div>
            <div class="l">&amp;`na cyavante ca' iti pā-.</div>
            <div class="l"> doṣā baddhāḥ kaṣāyeṇa stambhitvāttaruṇe jvare/ </div>
            <div class="l">na tu kalpanamuddiśya kaṣāyaḥ pratiṣidhyate// </div>
            <div class="l">yaḥ &amp;kaṣāyakaṣāyaḥ syāt sa varjyastaruṇajvare/ </div>
            <div class="l">yūṣairamlairanamlairvā jāṅgalairvā rasairhitaiḥ// </div>
            <div class="l">&amp;`kāṣayaḥ kāṣayaḥ' iti pā-.</div>
            <div class="l"> daśāhaṃ yāvadaśnīyāllaghvannaṃ jvaraśāntaye/ </div>
            <div class="l">ata ūrdhvaṃ kaphe mande vātapittottare jvare// </div>
            <div class="l">paripakveṣu doṣeṣu sarpiṣpānaṃ yathā+amṛtam/ </div>
            <div class="l">nirdaśāhamapi jñātvā kaphottaramalaṅghitam// </div>
            <div class="l">na sarpiḥ pāyayedvaidyaḥ &amp;kaṣāyaistamupācaret/ </div>
            <div class="l">yāvallaghutvādaśanaṃ dadyānmāṃsarasena ca// </div>
            <div class="l">&amp;`śamanaistamupācaret' iti pā-.</div>
            <div class="l"> balaṃ hyalaṃ nigrahāya doṣāṇāṃ, balakṛcca &amp;tat/ </div>
            <div class="l">dāhatṛṣṇāparītasya vātapittottaraṃ jvaram// </div>
            <div class="l">&amp;`balaṃ hyalaṃ doṣaharaṃ, paraṃ tacca balapradam' iti pā-.</div>
            <div class="l"> baddhapracyutadoṣaṃ vā nirāmaṃ payasā jayet/ </div>
            <div class="l">kriyābhirābhiḥ praśamaṃ na prayāti yadā jvaraḥ// </div>
            <div class="l">&amp;akṣīṇabalamāṃsāgneḥ śamayettaṃ virecanaiḥ/ </div>
            <div class="l">jvarakṣīṇasya na hitaṃ vamanaṃ na virecanam// </div>
            <div class="l">&amp;`akṣīṇabalamāṃsasya' iti pā-.</div>
            <div class="l"> kāmaṃ tu payasā tasya nirūhairvā harenmalān/ </div>
            <div class="l">nirūho balamagniṃ ca vijvaratvaṃ mudaṃ rucim// </div>
            <div class="l">paripakveṣu doṣeṣu prayuktaḥ śīghramāvahet/ </div>
            <div class="l">pittaṃ vā kaphapittaṃ vā pittāśayagataṃ haret// </div>
            <div class="l">sraṃsanaṃ, trīnmalān bastirharet pakvāśayasthitān/ </div>
            <div class="l">jvare purāṇe saṃkṣīṇe kaphapitte dṛḍhāgnaye// </div>
            <div class="l">rukṣabaddhapurīṣāya pradadyādanuvāsanam/ </div>
            <div class="l">gaurave śirasaḥ śūle vibaddheṣvindriyeṣu ca// </div>
            <div class="l">jīrṇajvare rucikaraṃ kuryānmūrdhavirecanam/ </div>
            <div class="l">abhyaṅgāṃśca pradehāṃśca pariṣekāvagāhane// </div>
            <div class="l">vibhajya &amp;śītoṣṇakṛtaṃ kuryājjīrṇe jvare bhiṣak/ </div>
            <div class="l">tairāśu praśamaṃ yāti bahirmārgagato jvaraḥ// </div>
            <div class="l">&amp;`śītoṣṇatayā' iti pā-.</div>
            <div class="l"> labhante sukhamaṅgāni balaṃ varṇaśca vardhate/ </div>
            <div class="l">dhūpanāñjanayogaiśca yānti jīrṇajvarāḥ śamam// </div>
            <div class="l">tvaṅmātraśeṣā yeṣāṃ ca bhavatyāganturanvayaḥ/ </div>
            <div class="l">iti kriyākramaḥ siddho jvaraghnaḥ saṃprakāśitaḥ// </div>
            <div class="l">yeṣāṃ tveṣa kramastāni dravyāṇyūrdhvamataḥ śṛṇu/ </div>
            <div class="l">raktaśālyādayaḥ śastāḥ purāṇāḥ ṣaṣṭikaiḥ saha// </div>
            <div class="l">yavāgvodanalājārthe jvaritānāṃ jvarāpahāḥ/ </div>
            <div class="l">lājapeyāṃ sukhajarāṃ pippalīnāgaraiḥ śṛtām// </div>
            <div class="l">pibejjvarī jvaraharāṃ kṣudvānalpāgnirāditaḥ/ </div>
            <div class="l">amlābhilāṣī tāmeva dāḍimāmlāṃ sanāgarām// </div>
            <div class="l">sṛṣṭaviṭ paittiko vā+atha śītāṃ madhuyutāṃ pibet/ </div>
            <div class="l">peyāṃ vā raktaśālīnāṃ pārśvabastiśiroruji// </div>
            <div class="l">śvadaṃṣṭrākaṇṭakārībhyāṃ siddhāṃ jvaraharāṃ pibet/ </div>
            <div class="l">jvarātisārī peyāṃ vā pibet sāmlāṃ śṛtāṃ naraḥ// </div>
            <div class="l">pṛśniparṇībalābilvanāgarotpaladhānyakaiḥ/ </div>
            <div class="l">śṛtāṃ vidārīgandhādyairdīpanīṃ svedanīṃ naraḥ// </div>
            <div class="l">kāsī śvāsī ca hikkī ca yavāgūṃ jvaritaḥ pibet/ </div>
            <div class="l">vibaddhavarcāḥ sayavāṃ pippalyāmalakaiḥ śṛtām// </div>
            <div class="l">sarpiṣmatīṃ pibet peyāṃ jvarī doṣānulomanīm/ </div>
            <div class="l">koṣṭhe vibaddhe saruji pibet peyāṃ śṛtāṃ jvarī// </div>
            <div class="l">mṛdvīkāpippalīmūlacavyāmalakanāgaraiḥ/ </div>
            <div class="l">pibet sabilvāṃ peyāṃ vā jvare saparikartike// </div>
            <div class="l">balāvṛkṣāmlakolāmlakalaśīdhāvanīśṛtām/ </div>
            <div class="l">asvedanidrastṛṣṇārtaḥ pibet peyāṃ saśarkarām// </div>
            <div class="l">nāgarāmalakaiḥ siddhāṃ ghṛtabhṛṣṭāṃ jvarāpahām/ </div>
            <div class="l">mudgānmasūrāṃścaṇakān kulatthān samakuṣṭakān// </div>
            <div class="l">("agniveśasaṃhitā" in cakrapānidatta's commentary) </div>
            <div class="l"> yūṣārthe &amp;yūṣasātmyānāṃ jvaritānāṃ pradāpayet/ </div>
            <div class="l">paṭolapatraṃ saphalaṃ kulakaṃ pāpacelikam// </div>
            <div class="l">&amp;`yūṣasātmyāya' iti pā-.</div>
            <div class="l"> karkoṭakaṃ kaṭhillaṃ ca vidyācchākaṃ jvare hitam/ </div>
            <div class="l">lāvān kapiñjalāneṇāṃścakorānupacakrakān// </div>
            <div class="l">kuraṅgān kālapucchāṃśca hariṇān pṛṣatāñchaśān/ </div>
            <div class="l">pradadyānmāṃsasātmyāya jvaritāya jvarāpahān// </div>
            <div class="l">īṣadamlānanamalān vā rasān kāle vicakṣaṇaḥ/ </div>
            <div class="l">kukkuṭāṃśca mayūrāṃśca tittirikrauñcavartakān// </div>
            <div class="l">gurūṣṇatvānna śaṃsanti jvare keciccikitsakāḥ/ </div>
            <div class="l">laṅghanenānilabalaṃ jvare yadyadhikaṃ bhavet// </div>
            <div class="l">&amp;bhiṣaḍmātrāvikalpajño dadyāttānapi kālavit/ </div>
            <div class="l">gharmāmbu cānupānārthaṃ tṛṣitāya pradāpayet// </div>
            <div class="l"></div>
            <div class="l"> madyaṃ vā madyasātmyāya yathādoṣaṃ yathābalam/ </div>
            <div class="l">gurūṣṇasnigdhamadhurān kaṣāyāṃśca navajvare// </div>
            <div class="l">āhārān doṣapaktyarthaṃ prāyaśaḥ parivarjayet/ </div>
            <div class="l">annapānakramaḥ siddho jvaraghnaḥ saṃprakāśitaḥ// </div>
            <div class="l">ata ūrdhvaṃ pravakṣyante kaṣāyā jvaranāśanāḥ/ </div>
            <div class="l">pākyaṃ śītakaṣāyaṃ vā mustaparpaṭakaṃ pibet// </div>
            <div class="l">sanāgaraṃ parpaṭakaṃ pibedvā sadurālabham/ </div>
            <div class="l">kirātatiktakaṃ mustaṃ guḍūcīṃ viśvabheṣajam// </div>
            <div class="l">pāṭhāmuśīraṃ sodīcyaṃ pibedvā jvaraśāntaye/ </div>
            <div class="l">jvaraghnā dīpanāścaite kaṣāyā doṣapācanāḥ// </div>
            <div class="l">tṛṣṇārucipraśamanā mukhavairasyanāśanāḥ/ </div>
            <div class="l">kaliṅgakāḥ paṭolasya patraṃ kaṭukarohiṇī// </div>
            <div class="l">paṭolaḥ sārivā mustaṃ pāṭhā kaṭukarohiṇī/ </div>
            <div class="l">nimbaḥ paṭolastriphalā mṛdvīkā mustavatsakau// </div>
            <div class="l">kirātatiktamamṛtā candanaṃ viśvabheṣajam/ </div>
            <div class="l">guḍūcyāmalakaṃ mustamardhaślokasamāpanāḥ// </div>
            <div class="l">kaṣāyāḥ śamayantyāśu pañca pañcavidhāñjvarān/ </div>
            <div class="l">saṃtataṃ satatānyedyustṛtīyakacaturthakān// </div>
            <div class="l">vatsakāragvadhau pāṭhāṃ ṣaḍgranthāṃ kaṭurohiṇīm/ </div>
            <div class="l">mūrvāṃ sātiviṣāṃ nimbaṃ paṭolaṃ dhanvayāsakam// </div>
            <div class="l">vacāṃ mustamuśīraṃ ca madhukaṃ triphalāṃ balām/ </div>
            <div class="l">pākyaṃ śītakaṣāyaṃ vā pibejjvaraharaṃ naraḥ// </div>
            <div class="l">madhūkamustamṛdvīkākāśmaryāṇi parūṣakam/ </div>
            <div class="l">trāyamāṇāmuśīraṃ ca triphalāṃ kaṭurohiṇīm// </div>
            <div class="l">pītvā niśisthitaṃ janturjvarācchīghraṃ vimucyate/ </div>
            <div class="l">jātyāmalakamustāni tadvaddhanvayavāsakam// </div>
            <div class="l">vibaddhadoṣo jvaritaḥ kaṣāyaṃ saguḍaṃ pibet/ </div>
            <div class="l">triphalāṃ trāyamāṇāṃ ca mṛdvīkāṃ kaṭurohiṇīm// </div>
            <div class="l">pittaśleṣmaharastveṣa kaṣāyo hyānulomikaḥ/ </div>
            <div class="l">trivṛtāśarkarāyuktaḥ pittaśleṣmajvarāpahaḥ// </div>
            <div class="l">bṛhatyau vatsakaṃ mustaṃ devadāru mahauṣadham/ </div>
            <div class="l">kolavallī ca yogo+ayaṃ saṃnipātajvarāpahaḥ// </div>
            <div class="l">śaṭī puṣkaramūlaṃ ca vyāghrī śṛṅgī durālabhā/ </div>
            <div class="l">guḍūcī nāgaraṃ pāṭhā kirātaṃ kaṭurohiṇī// </div>
            <div class="l">eṣa śaṭyādiko vargaḥ sannipātajvarāpahaḥ/ </div>
            <div class="l">kāsahṛdgrahapārśvārtiśvāsatandrāsu śasyate// </div>
            <div class="l">bṛhatyau pauṣkaraṃ bhārgī śaṭī śṛṅgī durālabhā/ </div>
            <div class="l">vatsakasya ca bījāni paṭolaṃ kaṭurohiṇī// </div>
            <div class="l">bṛhatyādirgaṇaḥ proktaḥ sannipātajvarāpahaḥ/ </div>
            <div class="l">kāsādiṣu ca sarveṣu dadyāt sopadraveṣu ca// </div>
            <div class="l">kaṣāyāśca yavāgvaśca pipāsājvaranāśanāḥ/ </div>
            <div class="l">nirdiṣṭā bheṣajādhyāye bhiṣaktānapi yojayet// </div>
            <div class="l">jvarāḥ kaṣāyairvamanairlaṅghanairlaghubhojanaiḥ/ </div>
            <div class="l">rūkṣasya ye na śāmyanti sarpisteṣāṃ bhiṣagjitam// </div>
            <div class="l">rūkṣaṃ tejo jvarakaraṃ tejasā rūkṣitasya ca/ </div>
            <div class="l">yaḥ syādanubalo dhātuḥ &amp;snehavadhyaḥ sa cānilaḥ// </div>
            <div class="l">&amp;`snehasādhyaḥ' iti pā-.</div>
            <div class="l"> kaṣāyāḥ sarva evaite sarpiṣā saha yojitāḥ/ </div>
            <div class="l">prayojyā jvaraśāntyarthamagnisaṃdhukṣaṇāḥ śivāḥ// </div>
            <div class="l">pippalyaścandanaṃ mustamuśīraṃ kaṭurohiṇī/ </div>
            <div class="l">kaliṅgakāstāmalakī sārivā+ativiṣā sthirā// </div>
            <div class="l">drākṣāmalakabilvāni trāyamāṇā nidigdhikā/ </div>
            <div class="l">siddhametairghṛtaṃ sadyo jīrṇajvaramapohati// </div>
            <div class="l">kṣayaṃ kāsaṃ śiraḥśūlaṃ pārśvaśūlaṃ halīmakam/ </div>
            <div class="l">aṃsābhitāpamagniṃ ca viṣamaṃ saṃniyacchati// </div>
            <div class="l">vasāṃ guḍūcīṃ triphalāṃ trāyamāṇāṃ yavāsakam/ </div>
            <div class="l">paktvā tena kaṣāyeṇa payasā dviguṇena ca// </div>
            <div class="l">pippalīmustamṛdvīkācandanotpalanāgaraiḥ/ </div>
            <div class="l">kalkīkṛtaiśca vipacedghṛtaṃ jīrṇajvarāpaham// </div>
            <div class="l">balāṃ śvadaṃṣṭrāṃ bṛhatīṃ kalasīṃ dhāvanīṃ sthirām/ </div>
            <div class="l">nimbaṃ parpaṭakaṃ mustaṃ trāyamāṇāṃ durālabhām// </div>
            <div class="l">kṛtvā kaṣāyaṃ peṣyārthe dadyāttāmalakīṃ śaṭīm/ </div>
            <div class="l">drākṣāṃ puṣkaramūlaṃ ca medāmāmalakāni ca// </div>
            <div class="l">ghṛtaṃ payaśca tat siddhaṃ sarpirjvaraharaṃ param/ </div>
            <div class="l">&amp;kṣayakāsaśiraḥśūlapārśvaśūlāṃsatāpanut// </div>
            <div class="l">&amp;`tṛṣṇākāsa-' iti pā-.</div>
            <div class="l"> jvaribhyo bahudoṣebhya ūrdhvaṃ cādhaśca buddhimān/ </div>
            <div class="l">dadyāt saṃśodhanaṃ kāle kalpe yadupadekṣyate// </div>
            <div class="l">madanaṃ pippalībhirvā kaliṅgairmadhukena vā/ </div>
            <div class="l">yuktamuṣṇāmbunā peyaṃ vamanaṃ jvaraśāntaye// </div>
            <div class="l">kṣaudrāmbunā rasenekṣorathavā lavaṇāmbunā/ </div>
            <div class="l">jvare pracchardanaṃ śastaṃ madyairvā tarpaṇena vā// </div>
            <div class="l">mṛdvīkāmalakānāṃ vā rasaṃ praskandanaṃ pibet/ </div>
            <div class="l">rasamāmalakānāṃ vā ghṛtabhṛṣṭaṃ jvarāpaham// </div>
            <div class="l">lihyādvā traivṛtaṃ cūrṇaṃ saṃyuktaṃ madhusarpiṣā/ </div>
            <div class="l">pibedvā kṣaudramāvāpya saghṛtaṃ triphalārasam// </div>
            <div class="l">āragvadhaṃ vā payasā mṛdvīkānāṃ rasena vā/ </div>
            <div class="l">trivṛtāṃ trāyamāṇāṃ vā payasā jvaritaḥ pibet// </div>
            <div class="l">jvarādvimucyate pītvā mṛdvīkābhiḥ sahābhayām/ </div>
            <div class="l">payo+anupānamuṣṇaṃ vā pītvā drākṣārasaṃ naraḥ// </div>
            <div class="l">kāsācchvāsācchiraḥśūlātpārśvaśūlaccirajvarāt/ </div>
            <div class="l">mucyate jvaritaḥ pītvā pañcamūlīśṛtaṃ payaḥ// </div>
            <div class="l">eraṇḍamūlotkvathitaṃ jvarāt saparikartikāt/ </div>
            <div class="l">payo vimucyate pītvā tadvadbilvaśalāṭubhiḥ// </div>
            <div class="l">trikaṇṭakabalāvyāghrīguḍanāgarasādhitam/ </div>
            <div class="l">varcomūtravibandhaghnaṃ śophajvaraharaṃ payaḥ// </div>
            <div class="l">sanāgaraṃ samṛdvīkaṃ saghṛtakṣaudraśarkaram/ </div>
            <div class="l">śṛtaṃ payaḥ sakharjūraṃ pipāsājvaranāśanam// </div>
            <div class="l">caturguṇenāmbhasā vā śṛtaṃ jvaraharaṃ payaḥ/ </div>
            <div class="l">dhāroṣṇaṃ vā payaḥ sadyo vātapittajvaraṃ jayet// </div>
            <div class="l">jīrṇajvarāṇāṃ sarveṣāṃ payaḥ praśamanaṃ param/ </div>
            <div class="l">peyaṃ taduṣṇaṃ śītaṃ vā yathāsvaṃ bheṣajaiḥ śṛtam// </div>
            <div class="l">prayojayejjvaraharānnirūhān sānuvāsanān/ </div>
            <div class="l">pakvāśayagate doṣe vakṣyante ye ca siddhiṣu// </div>
            <div class="l">paṭolāriṣṭapatrāṇi sośīraścaturaṅgulaḥ/ </div>
            <div class="l">hrīberaṃ rohiṇī tiktā śvadaṃṣṭrā madanāni ca// </div>
            <div class="l">sthirā balā ca tat sarvaṃ payasyardhodake śṛtam/ </div>
            <div class="l">kṣīrāvaśeṣaṃ niryūhaṃ saṃyuktaṃ madhusarpiṣā// </div>
            <div class="l">kalkairmadanamustānāṃ pippalyā madhukasya ca/ </div>
            <div class="l">vatsakasya ca saṃyuktaṃ bastiṃ dadyājjvarāpaham// </div>
            <div class="l">śuddhe mārge hṛte doṣe viprasanneṣu dhātuṣu/ </div>
            <div class="l">gatāṅgaśūlo laghvaṅgaḥ sadyo bhavati vijvaraḥ// </div>
            <div class="l">āragvadhamuśīraṃ ca madanasya phalaṃ tathā/ </div>
            <div class="l">catasraḥ &amp;parṇinīścaiva niryūhamupakalpayet// </div>
            <div class="l">&amp;`parṇīścatasro madhukaṃ' iti pā-.</div>
            <div class="l"> priyaṅgurmadanaṃ mustaṃ śatāhvā madhuyaṣṭikā/ </div>
            <div class="l">kalkaḥ sarpirguḍaḥ kṣaudraṃ jvaraghno bastiruttamaḥ// </div>
            <div class="l">guḍūcīṃ trāyamāṇāṃ ca candanaṃ madhukaṃ vṛṣam/ </div>
            <div class="l">sthirāṃ balāṃ pṛśniparṇīṃ madanaṃ ceti sādhayet// </div>
            <div class="l">rasaṃ jāṅgalamāṃsasya rasena sahitaṃ bhiṣak/ </div>
            <div class="l">pippalīphalamustānāṃ kalkena madhukasya ca// </div>
            <div class="l">īṣatsalavaṇaṃ yuktyā nirūhaṃ madhusarpiṣā/ </div>
            <div class="l">jvarapraśamanaṃ dadyādbalasvedarucipradam// </div>
            <div class="l">jīvantīṃ madhukaṃ medāṃ pippalīṃ madanaṃ vacām/ </div>
            <div class="l">ṛddhiṃ rāsnāṃ balāṃ &amp;viśvaṃ śatapuṣpāṃ śatāvarīm// </div>
            <div class="l">&amp;`bilvaṃ' iti pā-.</div>
            <div class="l"> piṣṭvā kṣīraṃ jalaṃ sarpistailaṃ ca vipacedbhiṣak/ </div>
            <div class="l">ānuvāsanikaṃ snehametaṃ vidyājjvarāpaham// </div>
            <div class="l">paṭolapicumardābhyāṃ guḍūcyā madhukena ca/ </div>
            <div class="l">madanaiśca śṛtaḥ sneho jvaraghnamanuvāsanam// </div>
            <div class="l">candanāgurukāśmaryapaṭolamadhukotpalaiḥ/ </div>
            <div class="l">siddhaḥ sneho jvaraharaḥ snehabastiḥ praśasyate// </div>
            <div class="l">yaduktaṃ bheṣajādhyāye vimāne rogabheṣaje/ </div>
            <div class="l">śirovirecanaṃ kuryādyuktijñastajjvarāpaham// </div>
            <div class="l">yacca nāvanikaṃ tailaṃ yāśca prāgdhūmavartayaḥ/ </div>
            <div class="l">mātrāśitīye nirdiṣṭāḥ prayojyāstā jvareṣvapi// </div>
            <div class="l">abhyaṅgāṃśca pradehāṃśca pariṣekāṃśca kārayet/ </div>
            <div class="l">yathābhilāṣaṃ śītoṣṇaṃ vibhajya dvividhaṃ jvaram// </div>
            <div class="l">sahasradhautaṃ sarpirvā tailaṃ vā candanādikam/ </div>
            <div class="l">dāhajvarapraśamanaṃ dadyādabhyañjanaṃ bhiṣak// </div>
          </div>

          <p id="CS.6.3.258"><a name="CS.6.3.258"><!--anchor--></a>atha candanādyaṃ
            tailamupadekṣyāmaḥ---candanabhadraśrīkālānusāryakālīyakapadmāpadmakośīrasārivāmadhukaprapauṇḍarīkanāgapuṣpodīcyavanyapadmotpalanalinakumudasaugandhikapuṇḍarīkaśatapatrabisamṛṇālaśālūkaśaivālakaśerukānantākuśakāśekṣudarbhaśaranalaśālimūlajambuvetasavānīragundrākakubhāsanāśvakarṇasyandanavātapothaśālatāladhavatiniśakhadirakadarakadambakāśmaryaphalasarjaplakṣavaṭakapītanodumbarāśvatthanyagrodhadhātakīdūrvetkaṭaśṛṅgāṭakamañjiṣṭhājyotiṣmatīpuṣkarabījakrauñcādanabadarīkovidārakadalīsaṃvartakāriṣṭaśataparvāśīta-&amp;kumbhikāśatāvarīśrīparṇīśrāvaṇīmahāśrāvaṇīrohiṇīśītapākyodanapākīkālābalāpayasyāvidārījīvakarṣabhakamedāmahāmedāmadhurasarṣyaproktātṛṇaśūnyamocarasāṭarūṣakabakulakuṭajapaṭolanimbaśālmalīnārikelakharjūramṛdvīkāpriyālapriyaṅgudhanvanātmaguptāmadhūkānāmanyeṣāṃ
            ca śītavīryāṇāṃ yathālābhamauṣadhānāṃ kaṣāyaṃ kārayet/ </p>
          <p><a name="idp7524128"><!--anchor--></a>tena kaṣāyeṇa dviguṇitapayasā teṣāmeva ca kalkena kaṣāyārdhamātraṃ mṛdvagninā
            sādhayettailam/ </p>
          <p><a name="idp7524784"><!--anchor--></a>etattailamabhyaṅgāt sadyo dāhajvaramapanayati/ </p>
          <p><a name="idp7525280"><!--anchor--></a>etaireva cauṣadhairaślakṣṇapiṣṭaiḥ suśītaiḥ pradehaṃ kārayet/ </p>
          <p><a name="idp7525840"><!--anchor--></a>etaireva ca śṛtaśītaṃ salilamavagāhapariṣekārthaṃ prayuñjīta// </p>
          <p><a name="idp7526400"><!--anchor--></a>iti candanādyaṃ tailam// </p>
          <p><a name="idp7526864"><!--anchor--></a>&amp;`-śvetakumbhikā-' iti pā-.</p>
          <p id="CS.6.3.259"><a name="CS.6.3.259"><!--anchor--></a> madhvāranālakṣīradadhighṛtasalilasekāvagāhāśca sadyo
            dāhajvaramapanayanti śītasparśatvāt// </p>

          <p id="CS.6.3.260"><a name="CS.6.3.260"><!--anchor--></a>bhavanti cātra---</p>
          <div class="lg">
            <div class="l">pauṣkareṣu suśīteṣu padmotpaladaleṣu ca/ </div>
            <div class="l">kadalīnāṃ ca patreṣu kṣaumeṣu vimaleṣu ca// </div>
            <div class="l">candanodakaśīteṣu &amp;śīte dhārāgṛhe+api vā/ </div>
            <div class="l">himāmbusikte sadane &amp;&amp;dāhārtaḥ saṃviśet sukham// </div>
            <div class="l">&amp;`supyādāhārditaḥ sukham' iti pā-. &amp;&amp;`śīte dhārāgṛhe+api vā' iti pā-.</div>
            <div class="l"> hemaśaṅkhapravālānāṃ maṇīnāṃ mauktikasya ca/ </div>
            <div class="l">candanodakaśītānāṃ &amp;saṃsparśānurasān spṛśet// </div>
            <div class="l">&amp;`saṃsparśānurasā' iti pā-.</div>
            <div class="l"> sragbhirnīlotpalaiḥ padmairvyajanairvividhairapi/ </div>
            <div class="l">&amp;śītavātāvahairvyajjyeccandanodakavarṣibhiḥ// </div>
            <div class="l">&amp;`śītavātakarairvījyaḥ' iti pā-.</div>
            <div class="l"> nadyastaḍāgāḥ padminyo hradāśca vimalodakāḥ/ </div>
            <div class="l">avagāhe hitā dāhatṛṣṇāglānijvarāpahāḥ// </div>
            <div class="l">priyāḥ pradakṣiṇācārāḥ pramadāścandanokṣitāḥ/ </div>
            <div class="l">sāntvayeyuḥ paraiḥ kāmairmaṇimauktikabhūṣaṇāḥ// </div>
            <div class="l">śītāni cānnapānāni śītānyupavanāni ca/ </div>
          </div>

          <p><a name="idp7540784"><!--anchor--></a>vāyavaścandrapādāśca śītā dāhajvarāpahāḥ// </p>
          <p id="CS.6.3.267"><a name="CS.6.3.267"><!--anchor--></a>athoṣṇābhiprāyiṇāṃ
            jvaritānāmabhyaṅgādīnupakramānupadekṣyāmaḥ---agurukuṣṭhatagarapatranaladaśaileyadhyāmakahareṇukāsthauṇeyakakṣemakailāvarāṅgadalapuratamālapatrabhūtīkarohiṣasaralaśallakīdevadārvagnimanthabilvasyonākakāśmaryapāṭalāpunarnavāvṛścīrakaṇṭakārībṛhatīśālaparṇīpṛśniparṇīmāṣaparṇīmudgaparṇīgokṣurakairaṇḍaśobhāñjanakavaruṇārkacirabilvatilvakaśaṭīpuṣkaramūlagaṇḍīrorubūkapattūrākṣīvāśmāntakaśigrumātuluṅgapīlukamūlakaparṇītilaparṇīpīluparṇīmeṣaśṛṅgīhiṃsrādantaśaṭhairāvatakabhallātakāsphota-&amp;kāṇḍīrātmajaikeṣīkākarañjadhānyakājamodapṛthvīkāsumukha-&amp;&amp;surasakuṭherakakālamālakaparṇāsakṣavakaphaṇijjhakabhūstṛṇaśṛṅgaverapippalīsarṣapāśvagandhārāsnā-&amp;&amp;&amp;ruhārohāvacābalātibalāguḍūcīśatapuṣpāśītavallīnākulīgandhanākulīśvetājyotiṣmatīcitrakādhyaṇḍāmlacāṅgerītilabadarakulatthamāṣāṇāmevaṃvidhānāmanyeṣāṃ
            coṣṇavīryāṇāṃ yathālābhamauṣadhānāṃ kaṣāyaṃ kārayet, tena kaṣāyeṇa teṣāmeva ca kalkena
            surāsauvīrakatuṣodakamaireyamedakadadhimaṇḍāranālakaṭvaraprativinītena tailapātraṃ
            vipācayet/ </p>
          <p><a name="idp7543520"><!--anchor--></a>tena sukhoṣṇena tailenoṣṇābhiprāyiṇaṃ jvaritamabhyañjyāt, tathā śītajvaraḥ praśāmyati;
            etaireva cauṣadhaiḥ ślakṣṇapiṣṭaiḥ sukhoṣṇaiḥ pradehaṃ kārayet, etaireva ca śṛtaṃ
            sukhoṣṇaṃ salilamavagāhanārthaṃ pariṣekārthaṃ ca prayuñjīta śītajvarapraśamārtham// </p>
          <p><a name="idp7544544"><!--anchor--></a>&amp;`-kāṇḍīrātmaguptākākāṇḍaiṣīkā-' iti pā-.
            &amp;&amp;`-surasakarakakaṇḍīrakuṭherakauṭheraka-' iti pā-.
            &amp;&amp;&amp;`-ruhāvarohā-' iti pā-. ityagurvādyaṃ tailam/ </p>
          <p id="CS.6.3.268"><a name="CS.6.3.268"><!--anchor--></a>bhavanti cātra---</p>
          <div class="lg">
            <div class="l">trayodaśavidhaḥ svedaḥ svedādhyāye nidarśitaḥ/ </div>
            <div class="l">mātrākālavidā yuktaḥ sa ca śītajvarāpahaḥ// </div>
            <div class="l">sā kuṭī tacca śayanaṃ taccāvacchādanaṃ jvaram/ </div>
            <div class="l">śītaṃ praśamayantyāśu dhūpāścāgurujā ghanāḥ// </div>
            <div class="l">cārūpacitagātryaśca taruṇyo yauvanoṣmaṇā/ </div>
            <div class="l">āśleṣācchamayantyāśu pramadāḥ śiśirajvaram// </div>
            <div class="l">svedanānyannapānāni vātaśleṣmaharāṇi ca/ </div>
            <div class="l">śītajvaraṃ jayantyāśu saṃsargabalayojanāt// </div>
            <div class="l">vātaje śramaje caiva purāṇe ksataje jvare/ </div>
            <div class="l">laṅghanaṃ na hitaṃ vidyācchamanaistānupācaret// </div>
            <div class="l">vikṣipyāmāśayoṣmāṇaṃ yasmādgatvā rasaṃ nṛṇām/ </div>
            <div class="l">jvaraṃ kurvanti doṣāstu hīyate+agnibalaṃ tataḥ// </div>
            <div class="l">yathā prajvalito vahniḥ sthālyāmindhanavānapi/ </div>
            <div class="l">na pacatyodanaṃ samyaganilaprerito bahiḥ// </div>
            <div class="l">paktisthānāttathā dosairūṣmā kṣipto bahirnṛṇām/ </div>
            <div class="l">na pacatyabhyavahṛtaṃ kṛcchrāt pacati vā laghu// </div>
            <div class="l">ato+agnibalarakṣārthaṃ laṅghanādikramo hitaḥ/ </div>
            <div class="l">saptāhena hi pacyante saptadhātugatā malāḥ// </div>
            <div class="l">nirāmaścāpyataḥ prokto jvaraḥ prāyo+aṣṭame+ahani/ </div>
            <div class="l">udīrṇadoṣastvalpāgniraśnan guru viśeṣataḥ// </div>
            <div class="l">mucyate sahasā prāṇaiściraṃ kliśyati vā naraḥ/ </div>
            <div class="l">etasmātkāraṇādvidvān vātike+apyādito jvare// </div>
            <div class="l">nāti gurvati vā snigdhaṃ bhojayet sahasā naram/ </div>
            <div class="l">jvare mārutaje tvādāvanapekṣyāpi hi kramam// </div>
            <div class="l">kuryānniranubandhānāmabhyaṅgādīnupakramān/ </div>
            <div class="l">pāyayitvā kaṣāyaṃ ca bhojayedrasabhojanam// </div>
            <div class="l">jīrṇajvaraharaṃ kuryāt sarvaśaścāpyupakramam/ </div>
            <div class="l">śleṣmalānāmavātānāṃ jvaro+&amp;anuṣṇaḥ kaphādhikaḥ// </div>
            <div class="l">&amp;`+anuṣṇo' iti pā-.</div>
            <div class="l"> paripākaṃ na saptāhenāpi yāti mṛdūṣmaṇām/ </div>
            <div class="l">taṃ krameṇa yathoktena laṅghanālpāśanādinā// </div>
            <div class="l">ādaśāhamupakramya kaṣāyādyairupācaret/ </div>
            <div class="l">sāmā ye ye ca kaphajāḥ kaphapittajvarāśca ye// </div>
            <div class="l">laṅghanaṃ laṅghanīyoktaṃ teṣu kāryaṃ prati prati/ </div>
            <div class="l">vamanaiśca virekaiśca bastibhiśca yathākramam// </div>
            <div class="l">jvarānupacareddhīmān kaphapittānilodbhavān/ </div>
            <div class="l">saṃsṛṣṭān sannipatitān buddhvā taratamaiḥ samaiḥ// </div>
            <div class="l">jvarān doṣakramāpekṣī yathoktairauṣadhairjayet/ </div>
            <div class="l">vardhanenaikadoṣasya kṣapaṇenocchritasya vā// </div>
            <div class="l">kaphasthānānupūrvyā vā sannipātajvaraṃ jayet/ </div>
            <div class="l">sannipātajvarasyānte karṇamūle sudāruṇaḥ// </div>
            <div class="l">śothaḥ saṃjāyate tena kaścideva pramucyate/ </div>
            <div class="l">raktāvasecanaiḥ śīghraṃ sarpiṣpānaiśca taṃ jayet// </div>
            <div class="l">pradehaiḥ kaphapittaghnairnāvanaiḥ kavalagrahaiḥ/ </div>
            <div class="l">śītoṣṇasnigdharūkṣādyairjvaro yasya na śāmyati// </div>
            <div class="l">śākhānusārī &amp;raktasya so+avasekāt praśāmyati/ </div>
            <div class="l">visarpeṇābhighātena yaśca visphoṭakairjvaraḥ// </div>
            <div class="l">&amp;`tasyāśu muñcedbāhvoḥ ktamāt sirām' iti yogīndranāthasenasaṃmataḥ pāṭhaḥ.</div>
            <div class="l"> tatrādau sarpiṣaḥ pānaṃ kaphapittottaro na cet/ </div>
            <div class="l">daurbalyāddehadhātūnāṃ jvaro jīrṇo+anuvartate// </div>
            <div class="l">balyaiḥ saṃbṛṃhaṇaistasmādāhāraistamupācaret/ </div>
            <div class="l">karma sādhāraṇaṃ &amp;jahyāttṛtīyakacaturthakau// </div>
            <div class="l">&amp;`kuryāttṛtīyakacaturdhake' iti pā-.</div>
            <div class="l"> āganturanubandho hi prāyaśo viṣamajvare/ </div>
            <div class="l">vātapradhānaṃ sarpirbhirbastibhiḥ sānuvāsanaiḥ// </div>
            <div class="l">snigdhoṣṇairannapānaiśca śamayedviṣamajvaram/ </div>
            <div class="l">virecanena payasā sarpiṣā saṃskṛtena ca// </div>
            <div class="l">viṣamaṃ tiktaśītaiśca jvaraṃ pittottaraṃ jayet/ </div>
            <div class="l">vamanaṃ pācanaṃ rūkṣamannapānaṃ vilaṅghanam// </div>
            <div class="l">kaṣāyoṣṇaṃ ca viṣame jvare śastaṃ kaphottare/ </div>
            <div class="l">yogāḥ &amp;parāḥ pravakṣyante viṣamajvaranāśanāḥ// </div>
            <div class="l">&amp;`paraṃ' iti pā-.</div>
            <div class="l"> prayoktavyā matimatā doṣādīn pravibhajya te/ </div>
            <div class="l">surā samaṇḍā pānārthe bhakṣyārthe caraṇāyudhaḥ// </div>
            <div class="l">tittiriśca mayūraśca prayojyā viṣamajvare/ </div>
            <div class="l">pibedvā ṣaṭpalaṃ sarpirabhayāṃ vā prayojayet// </div>
            <div class="l">triphalāyāḥ kaṣāyaṃ vā guḍūcyā rasameva vā/ </div>
            <div class="l">nīlinīmajagandhāṃ ca trivṛtāṃ kaṭurohiṇīm// </div>
            <div class="l">pibejjvarāgame yuktyā snehasvedopapāditaḥ/ </div>
            <div class="l">sarpiṣo mahatīṃ mātrāṃ pītvā vā chardayet punaḥ// </div>
            <div class="l">upayujyānnapānaṃ vā prabhūtaṃ punarullikhet/ </div>
            <div class="l">sānnaṃ madyaṃ prabhūtaṃ vā pītvā svapyājjvarāgame// </div>
            <div class="l">āsthāpanaṃ yāpanaṃ vā kārayedviṣamajvare/ </div>
            <div class="l">payasā vṛṣadaṃśasya &amp;śakṛdvā tadahaḥ pibet// </div>
            <div class="l">&amp;`śakṛdvegāgame' iti pā-.</div>
            <div class="l"> vṛṣasya dadhimaṇḍena surayā &amp;vā sasaindhavam/ </div>
            <div class="l">pippalyāstriphalāyāśca dadhnastakrasya sarpiṣaḥ// </div>
            <div class="l">&amp;`vā+atha saindhavam' iti pā-.</div>
            <div class="l"> pañcagavyasya payasaḥ prayogo viṣamajvare/ </div>
            <div class="l">rasonasya satailasya prāgbhaktamupasevanam// </div>
            <div class="l">medyānāmuṣṇavīryāṇāmāmiṣāṇāṃ ca bhakṣaṇam/ </div>
            <div class="l">hiṅgutulyā tu vaiyāghrī vasā nasyaṃ sasaindhavā// </div>
            <div class="l">purāṇasarpiḥ siṃhasya vasā tadvat sasaindhavā/ </div>
            <div class="l">saindhavaṃ pippalīnāṃ ca taṇḍulāḥ samanaḥśilāḥ// </div>
            <div class="l">netrāñjanaṃ tailapiṣṭaṃ śasyate viṣamajvare/ </div>
            <div class="l">palaṅkaṣā nimbapatraṃ vacā kuṣṭhaṃ harītakī// </div>
            <div class="l">sarṣapāḥ sayavāḥ sarpirdhūpanaṃ jvaranāśanam/ </div>
            <div class="l">ye dhūmā dhūpanaṃ yacca nāvanaṃ cāñjanaṃ ca yat// </div>
            <div class="l">manovikāre nirdiṣṭaṃ kāryaṃ tadviṣamajvare/ </div>
            <div class="l">maṇīnāmoṣadhīnāṃ ca maṅgalyānāṃ viṣasya ca// </div>
            <div class="l">dhāraṇādagadānāṃ ca sevanānna bhavejjvaraḥ/ </div>
            <div class="l">somaṃ sānucaraṃ devaṃ samātṛgaṇamīśvaram// </div>
            <div class="l">pūjayan prayataḥ śīghraṃ mucyate viṣamajvarāt/ </div>
            <div class="l">viṣṇuṃ sahasramūrdhānaṃ carācarapatiṃ vibhum// </div>
            <div class="l">stuvannāmasahasreṇa jvarān sarvānapohati/ </div>
            <div class="l">brahmāṇamaśvināvindraṃ hutabhakṣaṃ himācalam// </div>
            <div class="l">gaṅgāṃ &amp;marudgaṇāṃśceṣṭyā pūjayañjayati jvarān/ </div>
            <div class="l">bhaktyā mātuḥ pituścaiva gurūṇāṃ pūjanena ca// </div>
            <div class="l">&amp;`marudgaṇāṃśceṣtān' iti pā-.</div>
            <div class="l"> brahmacaryeṇa tapasā satyena niyamena ca/ </div>
            <div class="l">japagomapradānena vedānāṃ śravaṇena ca// </div>
            <div class="l">jvarādvimucyate śīghraṃ sādhūnāṃ darśanena ca/ </div>
            <div class="l">jvare rasasthe vamanamupavāsaṃ ca kārayet// </div>
            <div class="l">sekapradehau raktasthe tathā saṃśamanāni ca/ </div>
            <div class="l">virecanaṃ sopavāsaṃ māṃsamedaḥsthite hitam// </div>
            <div class="l">asthimajjagate deyā nirūhāḥ sānuvāsanāḥ/ </div>
            <div class="l">śāpābhicārādbhūtānāmabhiṣaṅgācca yo jvaraḥ// </div>
            <div class="l">daivavyapāśrayaṃ tatra sarvamauṣadhamiṣyate/ </div>
            <div class="l">abhighātajvaro &amp;naśyet pānābhyaṅgena sarpiṣaḥ// </div>
            <div class="l">&amp;`na syāt' iti pā-.</div>
            <div class="l"> &amp;raktāvasekairmadyaiśca sātmyairmāṃsarasaudanaiḥ/ </div>
            <div class="l">sānāho madyasātmyānāṃ madirārasabhojanaiḥ// </div>
            <div class="l">&amp;`medyaiśca' iti pā-.</div>
            <div class="l"> kṣatānāṃ vraṇitānāṃ ca kṣatavraṇacikitsayā/ </div>
            <div class="l">āśvāseneṣṭalābhena vāyoḥ praśamanena ca// </div>
            <div class="l">harṣaṇaiśca śamaṃ yānti kāmaśokabhayajvarāḥ/ </div>
            <div class="l">kāmyairarthairmanojñaiśca pittaghnaiścāpyupakramaiḥ// </div>
            <div class="l">sadvākyaiśca śamaṃ yāti jvaraḥ krodhasamuthitaḥ/ </div>
            <div class="l">kāmāt krodhajvaro nāśaṃ krodhāt kāmasamudbhavaḥ// </div>
            <div class="l">yāti tābhyāmubhābhyāṃ ca bhayaśokasamutthitaḥ/ </div>
            <div class="l">jvarasya vegaṃ kālaṃ ca cintayañjvaryate tu yaḥ// </div>
            <div class="l">jvarapramokṣe puruṣaḥ kūjan vamati ceṣṭate/ </div>
            <div class="l">śvasanvivarṇaḥ svinnāṅgo vepate līyate muhuḥ// </div>
            <div class="l">pralapatyuṣṇasarvāṅgaḥ śītāṅgaśca bhavatyapi/ </div>
            <div class="l">visaṃjño jvaravegārtaḥ sakrodha iva &amp;vīkṣyate// </div>
            <div class="l">&amp;`vīkṣate' iti pā-.</div>
            <div class="l"> sadoṣaśabdaṃ ca śakṛddravaṃ sravati vegavat/ </div>
            <div class="l">liṅgānyetāni jānīyājjvaramokṣe vicakṣaṇaḥ// </div>
            <div class="l">bahudoṣasya &amp;balavān prāyeṇābhinavo jvaraḥ/ </div>
            <div class="l">&amp;&amp;satkriyādoṣapaktyā cedvimuñcati sudāruṇam// </div>
            <div class="l">&amp;`balinaḥ' iti pā-. &amp;&amp;`sa kriyādoṣapattayā' iti pā-.</div>
            <div class="l"> kṛtvā doṣavaśādvegaṃ kramāduparamanti ye/ </div>
            <div class="l">teṣāmadāruṇo mokṣo jvarāṇāṃ cirakāriṇām// </div>
            <div class="l">vigataklamasaṃtāpamavyathaṃ vimalendriyam/ </div>
            <div class="l">yuktaṃ prakṛtisattvena vidyāt puruṣamajvaram// </div>
            <div class="l">sajvaro jvaramuktaśca vidāhīni gurūṇi ca/ </div>
            <div class="l">asātmyānyannapānāni viruddhāni ca varjayet// </div>
            <div class="l">vyavāyamaticeṣṭāśca snānamatyaśanāni ca/ </div>
            <div class="l">tathā jvaraḥ śamaṃ yāti praśānto jāyate na ca// </div>
            <div class="l">vyāyāmaṃ ca vyavāyaṃ ca snānaṃ caṅkramaṇāni ca/ </div>
            <div class="l">jvaramukto na seveta yāvanna balavān bhavet// </div>
            <div class="l">asaṃjātabalo yastu jvaramukto niṣevate/ </div>
            <div class="l">varjyametannarastasya punarāvartate jvaraḥ// </div>
            <div class="l">durhṛteṣu ca doṣeṣu yasya vā vinivartate/ </div>
            <div class="l">svalpenāpyapacāreṇa tasya vayāvatate punaḥ// </div>
            <div class="l">cirakālaparikliṣṭaṃ durbalaṃ &amp;hīnatejasam/ </div>
            <div class="l">acireṇaiva kālena sa hanti punarāgataḥ// </div>
            <div class="l">&amp;`dīnacetasam' iti pā-.</div>
            <div class="l"> &amp;athavā+api parīpākaṃ dhātuṣveva kramānmalāḥ/ </div>
            <div class="l">yānti jvaramakurvantaste tathā+apyapakurvate// </div>
            <div class="l">&amp;`athavā viparīpākaṃ' iti pā-.</div>
            <div class="l"> dīnatāṃ śvayathuṃ glāniṃ pāṇḍutāṃ nānnakāmatām/ </div>
            <div class="l">kaṇḍūrutkoṭhapiḍakāḥ kurvantyagniṃ ca te mṛdum// </div>
            <div class="l">evamanye+api ca gadā vyāvartante punargatāḥ/ </div>
            <div class="l">anirghātena doṣāṇāmalpairapyahitairnṛṇām// </div>
            <div class="l">nirvṛtte+api jvare tasmādyathāvasthaṃ yathābalam/ </div>
            <div class="l">yathāprāṇaṃ hareddoṣaṃ prayogairvā śamaṃ nayet// </div>
            <div class="l">mṛdubhiḥ śodhanaiḥ śuddhiryāpanā bastayo hitāḥ/ </div>
            <div class="l">hitāśca laghavo yūṣā jāṅgalāmiṣajā rasāḥ// </div>
            <div class="l">abhyaṅgodvartanasnānadhūpanānyañjanāni ca/ </div>
            <div class="l">hitāni punarāvṛtte jvare tiktaghṛtāni ca// </div>
            <div class="l">gurvyabhiṣyandyasātmyānāṃ bhojanāt punarāgate/ </div>
            <div class="l">laṅghanoṣṇopacārādiḥ kramaḥ kāryaśca pūrvavat// </div>
            <div class="l">kirātatiktakaṃ tiktā mustaṃ parpaṭako+amṛtā/ </div>
            <div class="l">ghnanti pītāni cābhyāsāt punarāvartakaṃ jvaram// </div>
            <div class="l">tasyāṃ tasyāmavasthāyāṃ jvaritānāṃ vicakṣaṇaḥ/ </div>
            <div class="l">jvarakriyākramāpekṣī kuryāttattaccikitsitam// </div>
            <div class="l">rogarāṭra sarvabhūtānāmantakṛddāruṇo jvaraḥ/ </div>
            <div class="l">tasmādviśeṣatastasya yateta praśame bhiṣak// </div>
          </div>
          <p id="CS.6.3.346"><a name="CS.6.3.346"><!--anchor--></a>tatra ślokaḥ---</p>
          <div class="lg">
            <div class="l">yathākramaṃ yathāpraśnamuktaṃ jvaracikitsitam/ </div>
            <div class="l">ātreyeṇāgniveśāya bhūtānāṃ hitakāmyayā// </div>
          </div>
          <p><a name="idp7669968"><!--anchor--></a> ityagniveśakṛte tantre carakapratisaṃskṛte cikitsitasthāne jvaracikitsitaṃ nāma
            tṛtīyo+adhyāyaḥ//3// </p>
        </div>


        <div class="teidiv1" id="div2_body.1_div1.6_div2.4"><h3><a name="body.1_div1.6_div2.4"></a>6.4.  caturtho+adhyāyaḥ/</h3>
          
          <p id="CS.6.4.1"><a name="CS.6.4.1"><!--anchor--></a>athāto raktapittacikitsitaṃ vyākhyāsyāmaḥ// </p>
          <p id="CS.6.4.2"><a name="CS.6.4.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">viharantaṃ jitātmānaṃ pañcagaṅge punarvasum/ </div>
            <div class="l">praṇamyovāca nirmohamagniveśo+agnivarcasam// </div>
            <div class="l">bhagavan raktapittasya heturuktaḥ salakṣaṇaḥ/ </div>
            <div class="l">vaktavyaṃ yat paraṃ tasya vaktumarhasi tadguro// </div>
            <div class="l">gururuvāca--- mahāgadaṃ mahāvegamagnivacchīghrakāri ca/ </div>
            <div class="l">hetulakṣaṇavicchīghraṃ raktapittamupācaret// </div>
            <div class="l">tasyoṣṇaṃ tīkṣṇamamlaṃ ca kaṭūni lavaṇāni ca/ </div>
            <div class="l">gharmaścānnavidāhaśca hetuḥ pūrvaṃ nidarśitaḥ// </div>
            <div class="l">tairhetubhiḥ samutkliṣṭaṃ pittaṃ raktaṃ prapadyate/ </div>
            <div class="l">tadyonitvāt prapannaṃ ca vardhate tat pradūṣayat// </div>
            <div class="l">tasyoṣmaṇā dravo dhāturdhātordhātoḥ prasicyate/ </div>
            <div class="l">svidyatastena saṃvṛddhiṃ bhūyastadadhigacchati// </div>
            <div class="l">saṃyogāddūṣaṇāttattu sāmānyādgandhavarṇayoḥ/ </div>
            <div class="l">raktasya pittamākhyātaṃ raktapittaṃ manīṣibhiḥ// </div>
            <div class="l">plīhānaṃ ca yakṛccaiva tadadhiṣṭhāya vartate/ </div>
            <div class="l">srotāṃsi raktavāhīni tanmūlāni hi dehinām// </div>
            <div class="l">sāndraṃ sapāṇḍu sasnehaṃ picchilaṃ ca kaphānvitam/ </div>
            <div class="l">śyāvāruṇaṃ saphenaṃ ca tanu rūkṣaṃ ca vātikam// </div>
            <div class="l">raktapittaṃ kaṣāyābhaṃ kṛṣṇaṃ gomūtrasaṃnibham/ </div>
            <div class="l">mecakāgāradhūmābhamañjanābhaṃ ca paittikam// </div>
            <div class="l">saṃsṛṣṭaliṅgaṃ saṃsargāttriliṅgaṃ sānnipātikam/ </div>
            <div class="l">ekadoṣānugaṃ sādhyaṃ dvidoṣaṃ yāpyamucyate// </div>
            <div class="l">yattridoṣamasādhyaṃ tanmandāgnerativegavat/ </div>
            <div class="l">vyādhibhiḥ kṣīṇadehasya vṛddhasyānaśnataśca yat// </div>
            <div class="l">gatirūrdhvamadhaścaiva raktapittasya darśitā/ </div>
            <div class="l">ūrdhvā saptavidhadvārā dvidvārā tvadharā gatiḥ// </div>
            <div class="l">sapta cchidrāṇi śirasi dve cādhaḥ, sādhyamūrdhvagam/ </div>
            <div class="l">yāpyaṃ tvadhogaṃ, mārgau tu dvāvasādhyaṃ prapadyate// </div>
            <div class="l">yadā tu sarvacchidrebhyo romakūpebhya eva ca/ </div>
            <div class="l">vartate tāmasaṅkhyeyāṃ gatiṃ tasyāhurāntikīm// </div>
            <div class="l">yaccobhayābhyāṃ mārgābhyāmatimātraṃ pravartate/ </div>
            <div class="l">tulyaṃ kuṇapagandhena raktaṃ kṛṣṇamatīva ca// </div>
            <div class="l">saṃsṛṣṭaṃ kaphavātābhyāṃ &amp;kaṇṭhe sajjati cāpi yat/ </div>
            <div class="l">yaccāpyupadravaiḥ sarvairyathoktaiḥ samabhidrutam// </div>
            <div class="l">&amp;`yacca kaṇṭhe+avasajjati' iti pā-.</div>
            <div class="l"> hāridranīlaharitatāmrairvarṇairupadrutam/ </div>
            <div class="l">kṣīṇasya kāsamānasya yacca tacca na sidhyati// </div>
            <div class="l">yaddvidoṣānugaṃ yadvā śāntaṃ &amp;śāntaṃ prakupyati/ </div>
            <div class="l">mārgānmārgaṃ caredyadvā yāpyaṃ pittamasṛk ca tat// </div>
            <div class="l">&amp;`bhūyaḥ pravartate' iti pā-.</div>
            <div class="l"> ekamārgaṃ balavato nātivegaṃ navotthitam/ </div>
            <div class="l">raktapittaṃ sukhe kāle sādhyaṃ syānnirupadravam// </div>
            <div class="l">snigdhoṣṇamuṣṇarūkṣaṃ ca raktapittasya kāraṇam/ </div>
            <div class="l">adhogasyottaraṃ prāyaḥ, pūrvaṃ syādūrdhvagasya tu// </div>
            <div class="l">ūrdhvagaṃ kaphasaṃsṛṣṭamadhogaṃ mārutānugam/ </div>
            <div class="l">dvimārgaṃ kaphavātābhyāmubhābhyāmanubadhyate// </div>
            <div class="l">akṣīṇabalamāṃsasya raktapittaṃ yadaśnataḥ/ </div>
            <div class="l">taddoṣaduṣṭamutkliṣṭaṃ nādau stambhanamarhati// </div>
            <div class="l">galagrahaṃ pūtinasyaṃ mūrcchāyamaruciṃ jvaram/ </div>
            <div class="l">gulmaṃ plīhānamānāhaṃ kilāsaṃ kṛcchramūtratām// </div>
            <div class="l">kuṣṭhānyarśāṃsi vīsarpaṃ varṇanāśaṃ bhagandaram/ </div>
            <div class="l">buddhīndriyoparodhaṃ ca kuryāt sambhitamāditaḥ// </div>
            <div class="l">tasmādupekṣyaṃ balino &amp;baladoṣavicāriṇā/ </div>
            <div class="l">raktapittaṃ prathamataḥ &amp;&amp;pravṛddhaṃ siddhimicchatā// </div>
            <div class="l">&amp;`baladoṣau prapaśyatā' iti pā-. &amp;&amp;`pravṛttaṃ' iti pā-.</div>
            <div class="l"> prāyeṇa hi samutkliṣṭamāmadoṣāccharīriṇām/ </div>
            <div class="l">vṛddhiṃ prayāti pittāsṛktasmāttallaṅghyamāditaḥ// </div>
            <div class="l">mārgau doṣānubandhaṃ ca nidānaṃ prasamīkṣya ca/ </div>
            <div class="l">laṅghanaṃ raktapittādau tarpaṇaṃ vā prayojayet// </div>
            <div class="l">hrīberacandanośīramustaparpaṭakaiḥ śṛtam/ </div>
            <div class="l">kevalaṃ śṛtaśītaṃ vā dadyāttoyaṃ pipāsave// </div>
            <div class="l">ūrdhvage tarpaṇaṃ pūrvaṃ peyāṃ pūrvamadhogate/ </div>
            <div class="l">kālasātmyānubandhajño dadyāt prakṛtikalpavit// </div>
            <div class="l">jalaṃ kharjūramṛdvīkāmadhūkaiḥ saparūṣakaiḥ/ </div>
            <div class="l">śṛtaśītaṃ prayoktavyaṃ tarpaṇārthe saśarkaram// </div>
            <div class="l">tarpaṇaṃ saghṛtakṣaudraṃ lājacūrṇaiḥ pradāpayet/ </div>
            <div class="l">ūrdhvagaṃ raktapittaṃ tat pītaṃ kāle vyapohati// </div>
            <div class="l">mandāgneramlasātmyāya tat sāmlamapi kalpayet/ </div>
            <div class="l">&amp;dāḍimāmalakairvidvānamlārthaṃ cānudāpayet// </div>
            <div class="l">&amp;`dāḍimāmalakau' iti pā-.</div>
            <div class="l"> śāliṣaṣṭikanīvārakoradūṣapraśāntikāḥ/ </div>
            <div class="l">śyāmākaśca priyaṅguśca bhojanaṃ raktapittinām// </div>
            <div class="l">mudgā masūrāścaṇakāḥ samakuṣṭhāḍhakīphalāḥ/ </div>
            <div class="l">praśastāḥ sūpayūṣārthe kalpitā raktapittinām// </div>
            <div class="l">paṭolanimbavetrāgraplakṣavetasapallavāḥ/ </div>
            <div class="l">kirātatiktakaṃ śākaṃ &amp;gaṇḍīraḥ sakaṭhillakaḥ// </div>
            <div class="l">&amp;`gaṇḍīraṃ sakaṭhillakam' iti pā-.</div>
            <div class="l"> kovidārasya puṣpāṇi kāśmaryasyātha śālmaleḥ/ </div>
            <div class="l">annapānavidhau śākaṃ yaccānyadraktapittanut// </div>
            <div class="l">śākārthaṃ śākasātmyānāṃ tacchastaṃ raktapittinām/ </div>
            <div class="l">svinnaṃ vā sarpiṣā bhṛṣṭaṃ yūṣavadvā vipācitam// </div>
            <div class="l">pārāvatān kapotāṃśca lāvān raktākṣavartakān/ </div>
            <div class="l">śaśān kapiñjalāneṇān hariṇānkālapucchakān// </div>
            <div class="l">raktapitte hitān vidyādrasāṃsteṣāṃ prayojayet/ </div>
            <div class="l">īṣadamlānanamlān vā ghṛtabhṛṣṭān saśarkarān// </div>
            <div class="l">kaphānuge yūṣaśākaṃ dadyādvātānuge rasam/ </div>
            <div class="l">raktapitte yavāgūnāmataḥ kalpaḥ pravakṣyate// </div>
            <div class="l">padmotpalānāṃ kiñjalkaḥ pṛśniparṇī priyaṅgukāḥ/ </div>
            <div class="l">jale sādhyā rase tasmin peyā syādraktapittinām// </div>
            <div class="l">candanośīralodhrāṇāṃ rase tadvat sanāgare/ </div>
            <div class="l">kirātatiktakośīramustānāṃ tadvadeva ca// </div>
            <div class="l">dhātakīdhanvayāsāmbubilvānāṃ vā rase śṛtā/ </div>
            <div class="l">masūrapṛśniparṇyorvā sthirāmudgarase+atha vā// </div>
            <div class="l">rase hareṇukānāṃ vā saghṛte sabalārase/ </div>
            <div class="l">siddhāḥ pārāvatādīnāṃ rase vā syuḥ pṛthakpṛthak// </div>
            <div class="l">ityuktā raktapittaghnyaḥ śītāḥ samadhuśarkarāḥ/ </div>
            <div class="l">yavāgvaḥ kalpanā caiṣā kāryā māṃsaraseṣvapi// </div>
            <div class="l">śaśaḥ savāstukaḥ śasto vibandhe raktapittinām/ </div>
            <div class="l">vātolbaṇe tittiriḥ syādudumbararase śṛtaḥ// </div>
            <div class="l">mayūraḥ plakṣaniryūhe nyagrodhasya ca kukkuṭaḥ/ </div>
            <div class="l">rase &amp;bilvotpalādīnāṃ vartakakrakarau hitau// </div>
            <div class="l">&amp;`bisotpalādīnāṃ' iti pā-.</div>
            <div class="l"> tṛṣyate tiktakaiḥ siddhaṃ tṛṣṇāghnaṃ vā phalodakam/ </div>
            <div class="l">siddhaṃ &amp;vidārigandhādyairathavā śṛtaśītalam// </div>
            <div class="l">&amp;`śṛtaśītamathāpi vā' iti pā-.</div>
            <div class="l"> jñātvā doṣāvanubalau balamāhārameva ca/ </div>
            <div class="l">jalaṃ pipāsave &amp;dadyādvisargādalpaśo+api vā// </div>
            <div class="l">&amp;`bahuśo vā+api' iti pā-.</div>
            <div class="l"> nidānaṃ raktapittasya yatkiṃcit saṃprakāśitam/ </div>
            <div class="l">jīvitārogyakāmaistanna sevyaṃ raktapittibhiḥ// </div>
            <div class="l">ityannapānaṃ nirdiṣṭaṃ kramaśo raktapittanut/ </div>
            <div class="l">vakṣyate bahudoṣāṇāṃ kāryaṃ balavatāṃ ca yat// </div>
            <div class="l">akṣīṇabalamāṃsasya yasya saṃtarpaṇotthitam/ </div>
            <div class="l">bahudoṣaṃ balavato raktapittaṃ śarīriṇaḥ// </div>
            <div class="l">kāle saṃśodhanārhasya taddharennirupadravam/ </div>
            <div class="l">virecanenordhvabhāgamadhogaṃ vamanena ca// </div>
            <div class="l">trivṛtāmabhayāṃ prājñaḥ phalānyāragvadhasya vā/ </div>
            <div class="l">trāyamāṇāṃ gavākṣyā vā mūlamāmalakāni vā// </div>
            <div class="l">virecanaṃ prayuñjīta prabhūtamadhuśarkaram/ </div>
            <div class="l">rasaḥ praśasyate teṣāṃ raktapitte viśeṣataḥ// </div>
            <div class="l">vamanaṃ madanonmiśro manthaḥ sakṣaudraśarkaraḥ/ </div>
            <div class="l">saśarkaraṃ vā salilamikṣūṇāṃ rasa eva vā// </div>
            <div class="l">vatsakasya phalaṃ mustaṃ madanaṃ madhukaṃ madhu/ </div>
            <div class="l">adhovahe &amp;raktapitte vamanaṃ paramucyate// </div>
            <div class="l">&amp;`adhogo raktapitte tu' iti pā-.</div>
            <div class="l"> ūrdhvage śuddhakoṣṭhasya tarpaṇādiḥ kramo hitaḥ/ </div>
            <div class="l">adhogate yavāgvādirna cetsyānmāruto balī// </div>
            <div class="l">balamāṃsaparikṣīṇāṃ śokabhārādhvakarśitam/ </div>
            <div class="l">jvalanādityasaṃtaptamanyairvā kṣīṇamāmayaiḥ// </div>
            <div class="l">garbhiṇīṃ sthaviraṃ bālaṃ rūkṣālpapramitāśinam/ </div>
            <div class="l">avamyamavirecyaṃ vā yaṃ paśyedraktapittinam// </div>
            <div class="l">śoṣeṇa sānubandhaṃ vā tasya saṃśamanī kriyā/ </div>
            <div class="l">śasyate raktapittasya paraṃ sā+atha pravakṣyate// </div>
            <div class="l">aṭarūṣakamṛdvīkāpathyākvāthaḥ saśarkaraḥ/ </div>
            <div class="l">madhumiśraḥ śvāsakāsaraktapittanibarhaṇaḥ// </div>
            <div class="l">aṭarūṣakaniryūhe priyaṅguṃ mṛttikāñjane/ </div>
            <div class="l">vinīya lodhraṃ kṣaudraṃ ca raktapittaharaṃ pibet// </div>
            <div class="l">padmakaṃ padmakiñjalkaṃ dūrvāṃ vāstūkamutpalam/ </div>
            <div class="l">nāgapuṣpaṃ ca lodhraṃ ca tenaiva vidhinā pibet// </div>
            <div class="l">prapauṇḍarīkaṃ madhukaṃ madhu cāśvaśakṛdrase/ </div>
            <div class="l">yavāsabhṛṅgarajasormūlaṃ vā gośakṛdrase// </div>
            <div class="l">vinīya raktapittaghnaṃ peyaṃ syāttaṇḍulāmbunā/ </div>
            <div class="l">yuktaṃ vā madhusarpirbhyāṃ lihyādnośvaśakṛdrasam// </div>
            <div class="l">khadirasya priyaṅgūṇāṃ kovidārasya śālmaleḥ/ </div>
            <div class="l">puṣpacūrṇāni madhunā lihyānnā raktapittikaḥ// </div>
            <div class="l">śṛṅgāṭakānāṃ lājānāṃ mustakharjūrayorapi/ </div>
            <div class="l">lihyāccūrṇāni madhunā padmānāṃ keśarasya ca// </div>
            <div class="l">dhanvajānāmasṛglihyānmadhunā mṛgapakṣiṇām/ </div>
            <div class="l">sakṣaudraṃ grathite rakte lihyāt pārāvataṃ śakṛt// </div>
            <div class="l"> uśīrakālīyakalodhrapadmakapriyaṅgukākaṭphalaśaṅkhagairikāḥ/ </div>
            <div class="l">pṛthak pṛthak candanatulyabhāgikāḥ saśarkarāstaṇḍuladhāvanāplutāḥ// </div>
            <div class="l">raktaṃ sapittaṃ tamakaṃ pipāsāṃ dāhaṃ ca pītāḥ śamayanti sadyaḥ/ </div>
            <div class="l">kirātatiktaṃ kramukaṃ samustaṃ prapauṇḍarīkaṃ kamalotpale ca// </div>
            <div class="l">hrīberamūlāni paṭolapatraṃ durālabhā parpaṭako mṛṇālam/ </div>
            <div class="l">dhanañjayodumbaravetasatvaṅnyagrodhaśāleyayavāsakatvak// </div>
            <div class="l">&amp;tugālatāvetasataṇḍulīyaṃ sasārivaṃ mocarasaḥ samaṅgā/ </div>
            <div class="l">pṛthak pṛthak candanayojitāni tenaiva kalpena hitāni tatra// </div>
            <div class="l">&amp;`-keśarataṇḍulīyaṃ' iti pā-.</div>
            <div class="l"> niśi sthitā vā svarasīkṛtā vā &amp;kalkīkṛtā vā mṛditāḥ śṛtā vā/ </div>
            <div class="l">ete samastā gaṇaśaḥ pṛthagvā raktaṃ sapittaṃ &amp;&amp;śamayanti yogāḥ// </div>
            <div class="l">&amp;yogīndranāthasenas tu `kalkīkṛtāḥ' ity atra `phāṇṭīkṛtāḥ' iti paṭhati, `mṛdītāḥ'
              ity asya `cūrṇīkṛtāḥ' iti ca vyākhyānaṃ karoti. &amp;&amp;`śamanty udīrṇam' iti
              pā-.</div>
            <div class="l"> mudgāḥ salājāḥ sayavāḥ sakṛṣṇāḥ sośīramustāḥ saha candanena/ </div>
            <div class="l">balājale paryuṣitāḥ kaṣāyā raktaṃ sapittaṃ śamayantyudīrṇam// </div>
            <div class="l">vaidūryamuktāmaṇigairikāṇāṃ mṛcchaṅkhahemāmalakodakānām/ </div>
            <div class="l">madhūdakasyekṣurasasya caiva pānācchamaṃ gacchati raktapittam// </div>
            <div class="l">uśīrapadmotpalacandanānāṃ pakvasya loṣṭasya ca yaḥ prasādaḥ/ </div>
            <div class="l">saśarkaraḥ kṣaudrayutaḥ suśīto raktātiyogapraśamāya deyaḥ// </div>
            <div class="l"> priyaṅgukācandanalodhrasārivāmadhūkamustābhayadhātakījalam/ </div>
            <div class="l">samṛtprasādaṃ saha &amp;yaṣṭikāmbunā saśarkaraṃ raktanibarhaṇaṃ param// </div>
            <div class="l">&amp;`ṣaṣṭikāmbunā' iti pā-.</div>
            <div class="l"> kaṣāyayogairvividhairyathoktairdīpte+anale śleṣmaṇi nirjite ca/ </div>
            <div class="l">yadraktapittaṃ praśamaṃ na yāti tatrānilaḥ syādanu tatra kāryam// </div>
            <div class="l">chāgaṃ payaḥ syāt paramaṃ prayoge gavyaṃ śṛtaṃ pañcaguṇe jale vā/ </div>
            <div class="l">saśarkaraṃ mākṣikasaṃprayuktaṃ vidārigandhādigaṇaiḥ śṛtaṃ vā// </div>
            <div class="l">drākṣāśṛtaṃ nāgarakaiḥ śṛtaṃ vā balāśṛtaṃ gokṣurakaiḥ śṛtaṃ vā/ </div>
            <div class="l">sajīvakaṃ sarṣabhakaṃ sasarpiḥ payaḥ prayojyaṃ sitayā śṛtaṃ vā// </div>
            <div class="l">śatāvarīgokṣurakaiḥ śṛtaṃ vā śṛtaṃ payo vā+apyatha parṇinībhiḥ/ </div>
            <div class="l">raktaṃ nihantyāśu viśeṣatastu yanmūtramārgāt sarujaṃ prayāti// </div>
            <div class="l">viśeṣato viṭpathasaṃpravṛtte payo mataṃ mocarasena siddham/ </div>
            <div class="l">vaṭāvarohairvaṭaśuṅgakairvā hrīberanīlotpalanāgarairvā// </div>
            <div class="l">kaṣāyayogān payasā purā vā pītvā+anu cādyāt payasaiva śālīn/ </div>
            <div class="l">kaṣāyayogairathavā vipakvametaiḥ pibet sarpiratisrave ca// </div>
            <div class="l">vāsāṃ saśākhāṃ sapalāśamūlāṃ kṛtvā kaṣāyaṃ kusumāni cāsyāḥ/ </div>
            <div class="l">pradāya kalkaṃ vipacedghṛtaṃ tat sakṣaudramāśveva nihanti raktam// </div>
            <div class="l">iti vāsāghṛtam/ </div>
            <div class="l">palāśavṛntasvarasena siddhaṃ tasyaiva kalkena madhudraveṇa/ </div>
            <div class="l">lihyādghṛtaṃ vatsakakalkasiddhaṃ tadvat samaṅgotpalalodhrasiddham// </div>
            <div class="l">syāttrāyamāṇāvidhireṣa eva sodumbare caiva paṭolapatre/ </div>
            <div class="l">sarpīṃṣi pittajvaranāśanāni sarvāṇi śastāni ca raktapitte// </div>
            <div class="l">abhyaṅgayogāḥ pariṣecanāni sekāvagāhāḥ śayanāni veśma/ </div>
            <div class="l">śīto vidhirbastividhānamagryaṃ pittajvare yat praśamāya diṣṭam// </div>
            <div class="l">tadraktapitte nikhilena kāryaṃ kālaṃ ca mātrāṃ ca purā samīkṣya/ </div>
            <div class="l">sarpirguḍā ye ca hītāḥ kṣatebhyaste raktapittaṃ śamayanti sadyaḥ// </div>
            <div class="l">kaphānubandhe rudhire sapitte kaṇṭhāgate syādgrathite prayogaḥ/ </div>
            <div class="l">yuktasya yuktyā madhusarpiṣośca kṣārasya caivotpalanālajasya// </div>
            <div class="l">mṛṇālapadmotpalakeśarāṇāṃ tathā palāśasya tathā priyaṅgoḥ/ </div>
            <div class="l">tathā madhūkasya tathā+asanasya kṣārāḥ prayojyā vidhinaiva tena// </div>
            <div class="l">śatāvarīdāḍimatintiḍīkaṃ kākolimede madhukaṃ vidārīm/ </div>
            <div class="l">piṣṭvā ca mūlaṃ phalapūrakasya ghṛtaṃ pacet kṣīracaturguṇaṃ jñaḥ// </div>
            <div class="l">kāsajvarānāhavibandhaśūlaṃ tadraktapittaṃ ca ghṛtaṃ nihanyāt/ </div>
            <div class="l">yat pañcamūlairatha pañcabhirvā siddhaṃ ghṛtaṃ tacca tadarthakāri// </div>
            <div class="l">iti śatāvaryādighṛtam/ </div>
            <div class="l">kaṣāyayogā ya ihopadiṣṭāste cāvapīḍe bhiṣajā prayojyāḥ/ </div>
            <div class="l">ghrāṇāt pravṛttaṃ rudhiraṃ sapittaṃ yadā bhavenniḥsṛtaduṣṭadoṣam// </div>
            <div class="l">rakte praduṣṭe hyavapīḍabandhe duṣṭapratiśyāyaśirovikārāḥ/ </div>
            <div class="l">raktaṃ sapūyaṃ &amp;kuṇapaśca gandhaḥ syād ghrāṇanāśaḥ kṛmayaśca duṣṭāḥ// </div>
            <div class="l">&amp;`kuṇapaiḥ sagandhaṃ' iti pā-.</div>
            <div class="l"> nīlotpalaṃ gairikaśaṅkhayuktaṃ sacandanaṃ syāttu sitājalena/ </div>
            <div class="l">nasyaṃ tathā++āmrāsthirasaḥ samaṅgā sadhātakīmocarasaḥ salodhraḥ// </div>
            <div class="l">drākṣārasasyekṣurasasya nasyaṃ kṣīrasya dūrvāsvarasasya caiva/ </div>
            <div class="l">yavāsamūlāni palāṇḍumūlaṃ nasyaṃ tathā dāḍimapuṣpatoyam// </div>
            <div class="l">priyālatailaṃ madhukaṃ payaśca siddhaṃ ghṛtaṃ māhiṣamājikaṃ vā/ </div>
            <div class="l">āmrāsthipūrvaiḥ payasā ca nasyaṃ sasārivaiḥ syāt kamalotpalaiśca// </div>
            <div class="l">bhadraśriyaṃ lohitacandanaṃ ca prapauṇḍarīkaṃ kamalotpale ca/ </div>
            <div class="l">uśīravānīrajalaṃ mṛṇālaṃ sahasravīryā madhukaṃ payasyā// </div>
            <div class="l">śālīkṣumūlāni yavāsagundrāmūlaṃ nalānāṃ kuśakāśayośca/ </div>
            <div class="l">kucandanaṃ śaivalamapyanantā kālānusāryā tṛṇamūlamṛddhiḥ// </div>
            <div class="l">mūlāni puṣpāṇi ca vārijānāṃ pralepanaṃ puṣkariṇīmṛdaśca/ </div>
            <div class="l">udumbarāśvatthamadhūkalodhrāḥ kaṣāyavṛkṣāḥ śiśirāṃśca sarve// </div>
            <div class="l">pradehakalpe pariṣecane ca tathā+avagāhe ghṛtatailasiddhau/ </div>
            <div class="l">raktasya pittasya ca śāntimicchan bhadraśriyādīni bhiṣak prayuñjyāt// </div>
            <div class="l">dhārāgṛhaṃ bhūmigṛhaṃ suśītaṃ vanaṃ ca ramyaṃ jalavātaśītam/ </div>
            <div class="l">vaidūryamuktāmaṇibhājanānāṃ sparśāśca dāhe śiśirāmbuśītāḥ// </div>
            <div class="l">patrāṇi puṣpāṇi ca vārijānāṃ kṣaumaṃ ca śītaṃ kadalīdalāni/ </div>
            <div class="l">pracchādanārthaṃ śayanāsanānāṃ padmotpalānāṃ ca dalāḥ praśastāḥ// </div>
            <div class="l">priyaṅgukācandanarūṣitānāṃ sparśāḥ priyāṇāṃ ca varāṅganānām/ </div>
            <div class="l">dāhe praśastāḥ sajalāḥ suśītāḥ padmotpalānāṃ ca kalāpavātāḥ// </div>
            <div class="l">sariddhradānāṃ himavaddarīṇāṃ candrodayānāṃ kamalākarāṇām/ </div>
            <div class="l">mano+anukūlāḥ śiśirāśca sarvāḥ kathāḥ saraktaṃ śamayanti pittam// </div>
          </div>
          <p id="CS.6.4.110"><a name="CS.6.4.110"><!--anchor--></a>tatra ślokau---</p>

          <div class="lg">
            <div class="l">hetuṃ vṛddhiṃ saṃjñāṃ sthānaṃ liṅgaṃ pṛthak praduṣṭasya/ </div>
            <div class="l">mārgau sādhyamasādhyaṃ yāpyaṃ kāryakramaṃ caiva// </div>
            <div class="l">pānānnamiṣṭameva ca varjyaṃ saṃśodhanaṃ ca śamanaṃ ca/ </div>
            <div class="l">gururuktavānyathāvaccikitsite raktapittasya// </div>
          </div>
          <p><a name="idp7847696"><!--anchor--></a> ityagniveśakṛte tantre carakapratisaṃskṛte cikitsitasthāne raktapittacikitsitaṃ nāma
            caturtho+adhyāyaḥ//4// </p>
        </div>


        <div class="teidiv1" id="div2_body.1_div1.6_div2.5"><h3><a name="body.1_div1.6_div2.5"></a>6.5.  pañcamo+adhyāyaḥ/</h3>
          
          <p id="CS.6.5.1"><a name="CS.6.5.1"><!--anchor--></a>athāto gulmacikitsitaṃ vyākhyāsyāmaḥ// </p>
          <p id="CS.6.5.2"><a name="CS.6.5.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">sarvaprajānāṃ pitṛvaccharaṇyaḥ punarvasurbhūtabhaviṣyadīśaḥ/ </div>
            <div class="l">cikitsitaṃ gulmanibarhaṇārthaṃ provāca siddhaṃ vadatāṃ variṣṭhaḥ// </div>
            <div class="l">viṭśleṣmapittātiparisravādvā taireva vṛddhaiḥ paripīḍanādvā/ </div>
            <div class="l">vegairudīrṇairvihatairadho vā bāhyābhighātairatipīḍanairvā// </div>
            <div class="l">rūkṣānnapānairatisevitairvā śokena mithyāpratikarmaṇā vā/ </div>
            <div class="l">viceṣṭitairvā viṣamātimātraiḥ koṣṭhe prakopaṃ samupaiti vāyuḥ// </div>
            <div class="l">kaphaṃ ca pittaṃ ca sa &amp;duṣṭavāyuruddhūya mārgān vinibaddhya
              tābhyām/ </div>
            <div class="l">hṛnnābhipārśvodarabastiśūlaṃ karotyatho yāti na baddhamārgaḥ// </div>
            <div class="l">&amp;`sa dūṣayitvā proddhūya' iti pā-.</div>
            <div class="l"> pakvāśaye pittakaphāśaye vā sthitaḥ svatantraḥ parasaṃśrayo vā/ </div>
            <div class="l">sparśopalabhyaḥ paripiṇḍitatvādgulmo yathādoṣamupaiti nāma// </div>
            <div class="l">bastau ca nābhyāṃ hṛdi pārśvayorvā sthānāni gulmasya bhavanti
              pañca/ </div>
            <div class="l">pañcātmakasya prabhavaṃ tu tasya vakṣyāmi liṅgāni cikitsitaṃ ca// </div>
            <div class="l">rūkṣānnapānaṃ viṣamātimātraṃ viceṣṭitaṃ vegavinigrahaśca/ </div>
            <div class="l">śoko+abhighāto+atimalakṣayaśca nirannatā cānilagulmahetuḥ// </div>
            <div class="l">yaḥ sthānasaṃsthānarujāṃ vikalpaṃ viḍvātasaṅgaṃ galavaktraśoṣam/ </div>
            <div class="l">śyāvāruṇatvaṃ śiśirajvaraṃ ca hṛtkukṣipārśvaṃsaśirorujaṃ ca// </div>
            <div class="l">karoti jīrṇe+abhyadhikaṃ prakopaṃ bhukte mṛdutvaṃ samupaiti yaśca/ </div>
            <div class="l">vātāt sa gulmo na ca tatra rūkṣaṃ kaṣāyatiktaṃ kaṭu copaśete// </div>
            <div class="l"> kaṭvamlatīkṣṇoṣṇavidāhirūkṣakrodhātimadyārkahutāśasevā/ </div>
            <div class="l">&amp;āmābhighāto rudhiraṃ ca duṣṭaṃ paittasya gulmasya nimittamuktam// </div>
            <div class="l">&amp;`śramābhighātau' iti pā-.</div>
            <div class="l"> jvaraḥ pipāsā vadanāṅgarāgaḥ śūlaṃ mahajjīryati bhojane ca/ </div>
            <div class="l">svedo vidāho vraṇavacca gulmaḥ sparśāsahaḥ paittikagulmarūpam// </div>
            <div class="l">śītaṃ guru snigdhamaceṣṭanaṃ ca saṃpūraṇaṃ prasvapanaṃ divā ca/ </div>
            <div class="l">gulmasya hetuḥ kaphasaṃbhavasya sarvastu diṣṭo nicayātmakasya// </div>
            <div class="l"> staimityaśītajvaragātrasādahṛllāsakāsārucigauravāṇi/ </div>
            <div class="l">śaityaṃ rugalpā kaṭhinonnatatvaṃ gulmasya rūpāṇi kaphātmakasya// </div>
            <div class="l">nimittaliṅgānyupalabhya gulme dvidoṣaje doṣabalābalaṃ ca/ </div>
            <div class="l">vyāmiśraliṅgānaparāṃstu gulmāṃstrīnādiśedauṣadhakalpanārtham// </div>
            <div class="l">mahārujaṃ dāhaparītamaśmavadghanonnataṃ śīghravidāhi dāruṇam/ </div>
            <div class="l">manaḥśarīrāgnibalāpahāriṇaṃ tridoṣajaṃ gulmamasādhyamādiśet// </div>
            <div class="l">ṛtāvanāhāratayā bhayena virūkṣaṇairvegavinigrahaiśca/ </div>
            <div class="l">saṃstambhanollekhanayonidoṣairgulmaḥ striyaṃ raktabhavo+abhyupaiti// </div>
            <div class="l">yaḥ spandate piṇḍita eva nāṅgaiścirāt saśūlaḥ samagarbhaliṅgaḥ/ </div>
            <div class="l">sa raudhiraḥ strībhava eva gulmo māse vyatīte daśame cikitsyaḥ// </div>
            <div class="l">kriyākramamataḥ siddhaṃ gulmināṃ gulmanāśanam/ </div>
            <div class="l">pravakṣyāmyata ūrdhvaṃ ca yogān gulmanibarhaṇān// </div>
            <div class="l">rūkṣavyāyāmajaṃ gulmaṃ vātikaṃ tīvravedanam/ </div>
            <div class="l">baddhaviṇmārutaṃ snehairāditaḥ samupācaret// </div>
            <div class="l">bhojanābhyañjanaiḥ pānairnirūhaiḥ sānuvāsanaiḥ/ </div>
            <div class="l">snigdhasya bhiṣajā svedaḥ kartavyo gulmaśāntaye// </div>
            <div class="l">srotasāṃ mārdavaṃ kṛtvā jitvā mārutamulbaṇam/ </div>
            <div class="l">bhittvā vibandhaṃ snigdhasya svedo gulmamapohati// </div>
            <div class="l">snehapānaṃ hitaṃ gulme viśeṣeṇordhvanābhije/ </div>
            <div class="l">pakvāśayagate bastirubhayaṃ jaṭharāśraye// </div>
            <div class="l">dīpte+agnau vātike gulme vibandhe+anilavarcasoḥ/ </div>
            <div class="l">bṛṃhaṇānyannapānāni snigdhoṣṇāni prayojayet// </div>
            <div class="l">punaḥ punaḥ snehapānaṃ nirūhāḥ sānuvāsanāḥ/ </div>
            <div class="l">prayojyā vātagulmeṣu kaphapittānurākṣiṇā// </div>
            <div class="l">kapho vāte jitaprāye pittaṃ śoṇitameva vā/ </div>
            <div class="l">yadi kupyati vā tasya kriyamāṇe cikitsite// </div>
            <div class="l">yatholbaṇasya doṣasya tatra kāryaṃ bhiṣagjitam/ </div>
            <div class="l">ādāvante ca madhye ca mārutaṃ parirakṣatā// </div>
            <div class="l">vātagulme kapho vṛddho hatvā+agnimaruciṃ yadi/ </div>
            <div class="l">hṛllāsaṃ gauravaṃ tandrāṃ janayedullikhettu tam// </div>
            <div class="l">śūlānāhavibandheṣu gulme vātakapholbaṇe/ </div>
            <div class="l">vartayo guṭikāścūrṇaṃ kaphavātaharaṃ hitam// </div>
            <div class="l">pittaṃ vā yadi saṃvṛddhaṃ saṃtāpaṃ vātagulminaḥ/ </div>
            <div class="l">kuryādvirecyaḥ sa bhavet sasnehairānulomikaiḥ// </div>
            <div class="l">gulmo yadyanilādīnāṃ kṛte samyagbhiṣagjite/ </div>
            <div class="l">na praśāmyati raktasya so+avasekāt praśāmyati// </div>
            <div class="l">snigdhoṣṇenodite gulme paittike sraṃsanaṃ hitam/ </div>
            <div class="l">rūkṣoṣṇena tu saṃbhūte sarpiḥ praśamanaṃ param// </div>
            <div class="l">pittaṃ vā pittagulmaṃ vā jñātvā pakvāśayasthitam/ </div>
            <div class="l">kālavinnirharet sadyaḥ satiktaiḥ kṣīrabastibhiḥ// </div>
            <div class="l">payasā vā sukhoṣṇena satiktena virecayet/ </div>
            <div class="l">bhiṣagagnibalāpekṣī sarpiṣā tailvakena vā// </div>
            <div class="l">tṛṣṇājvaraparīdāhaśūlasvedāgnimārdave/ </div>
            <div class="l">gulmināmarucau cāpi raktamevāvasecayet// </div>
            <div class="l">cchinnamūlā vidahyante na gulmā yānti ca kṣayam/ </div>
            <div class="l">raktaṃ hi vyamlatāṃ yāti, tacca nāsti na cāsti ruk// </div>
            <div class="l">hṛtadoṣaṃ parimlānaṃ jāṅgalaistarpitaṃ rasaiḥ/ </div>
            <div class="l">samāśvastaṃ saśeṣārtiṃ sarpirabhyāsayet punaḥ// </div>
            <div class="l">raktapittātivṛddhatvāt kriyāmanupalabhya ca/ </div>
            <div class="l">yadi gulmo vidahyeta śastraṃ tatra bhiṣagjitam// </div>
            <div class="l">guruḥ kaṭhinasaṃsthāno gūḍhamāṃsāntarāśrayaḥ/ </div>
            <div class="l">avivarṇaḥ sthiraścaiva hyapakvo gulma ucyate// </div>
            <div class="l">dāhaśūlārtisaṃkṣobhasvapnanāśāratijvaraiḥ/ </div>
            <div class="l">vidahyamānaṃ jānīyādgulmaṃ tamupanāhayet// </div>
            <div class="l">vidāhalakṣaṇe gulme bahistuṅge samunnate/ </div>
            <div class="l">śyāve saraktaparyante saṃsparśe bastisaṃnibhe// </div>
            <div class="l">nipīḍitonnate stabdhe &amp;supte tatpārśvapīḍanāt/ </div>
            <div class="l">tatraiva piṇḍite śūle saṃpakvaṃ gulmamādiśet// </div>
            <div class="l">&amp;`tatraiva piṇḍitaṃ vidradhiniyatatvāccheṣāṅgāvyāpanaśīlaṃ, tathāvidhe śūle sati;
              tathā tasya vidradhiḥ pārśvapīḍanena puruṣasya svapne labdhe sukhena nidrāyāṃ
              prāptāyāṃ' ity aṣṭhāṅgasaṃgrahavyākhyāyām induḥ.</div>
            <div class="l"> tatra dhānvantarīyāṇāmadhikāraḥ kriyāvidhau/ </div>
            <div class="l">vaidyānāṃ kṛtayogyānāṃ vyadhaśodhanaropaṇe// </div>
            <div class="l">antarbhāgasya cāpyetat pacyamānasya lakṣaṇam/ </div>
            <div class="l">hṛtkroḍaśūnatā+&amp;antaḥsthe bahiḥsthe pārśvanirgatiḥ// </div>
            <div class="l">&amp;`hṛtkroḍaśūlamantaḥsthe' iti pā-.</div>
            <div class="l"> pakvaḥ srotāṃsi saṃkledya vrajatyūrdhvamadho+api vā/ </div>
            <div class="l">svayaṃpravṛttaṃ taṃ doṣamupekṣeta &amp;hitāśanaiḥ// </div>
            <div class="l">&amp;`hitāśinaḥ' iti pā-.</div>
            <div class="l"> daśāhaṃ dvādaśāhaṃ vā rakṣan bhiṣagupadravān/ </div>
            <div class="l">ata ūrdhvaṃ hitaṃ pānaṃ sarpiṣaḥ saviśodhanam// </div>
            <div class="l">śuddhasya tiktaṃ sakṣaudraṃ prayoge sarpiriṣyate/ </div>
            <div class="l">śītalairgurubhiḥ snigdhairgulme jāte kaphātmake// </div>
            <div class="l">avamyasyālpakāyāgneḥ kuryāllaṅghanamāditaḥ/ </div>
            <div class="l">mando+agnirvedanā mandā gurustimitakoṣṭhatā// </div>
            <div class="l">sotkleśā cāruciryasya sa gulmī vamanopagaḥ/ </div>
            <div class="l">uṣṇairevopacaryaśca kṛte vamanalaṅghane// </div>
            <div class="l">yojyaścāhārasaṃsargo bheṣajaiḥ kaṭutiktakaiḥ/ </div>
            <div class="l">sānāhaṃ savibandhaṃ ca gulmaṃ kaṭhinamunnatam// </div>
            <div class="l">dṛṣṭvā++ādau svedayedyuktyā svinnaṃ ca vilayedbhiṣak/ </div>
            <div class="l">laṅghanollekhane svede kṛte+agnau saṃpradhukṣite// </div>
            <div class="l">kaphagulmī pibet kāle sakṣārakaṭukaṃ ghṛtam/ </div>
            <div class="l">sthānādapasṛtaṃ jñātvā kaphagulmaṃ virecanaiḥ// </div>
            <div class="l">sasnehairbastibhirvā+api śodhayeddāśamūlikaiḥ/ </div>
            <div class="l">mande+agnāvanile mūḍhe jñātvā sasnehamāśayam// </div>
            <div class="l">guṭikācūrṇaniryūhāḥ prayojyāḥ kaphagulminām/ </div>
            <div class="l">kṛtamūlaṃ mahāvāstuṃ kaṭhinaṃ stimitaṃ gurum// </div>
            <div class="l">jayetkaphakṛtaṃ gulmaṃ kṣārāriṣṭāgnikarmabhiḥ/ </div>
            <div class="l">doṣaprakṛtigulmartuyogaṃ buddhvā kapholbaṇe// </div>
            <div class="l">baladoṣapramāṇajñaḥ kṣāraṃ gulme prayojayet/ </div>
            <div class="l">ekāntaraṃ dvyantaraṃ vā tryahaṃ viśramya vā punaḥ// </div>
            <div class="l">śarīrabaladoṣāṇāṃ vṛddhikṣapaṇakovidaḥ/ </div>
            <div class="l">śleṣmāṇaṃ madhuraṃ snigdhaṃ māṃsakṣīraghṛtāśinaḥ// </div>
            <div class="l">chittvā chittvā++āśayāt kṣāraḥ kṣaratvāt kṣārayatyadhaḥ/ </div>
            <div class="l">mande+agnāvarucau sātmye madye sasnehamaśnatām// </div>
            <div class="l">prayojyā mārgaśuddhyarthamariṣṭāḥ kaphagulminām/ </div>
            <div class="l">laṅghanollekhanaiḥ svedaiḥ sarpiḥpānairvirecanaiḥ// </div>
            <div class="l">bastibhirguṭikācūrṇakṣārāriṣṭagaṇairapi/ </div>
            <div class="l">ślaiṣmikaḥ kṛtamūlatvādyasya gulmo na śāmyati// </div>
            <div class="l">tasya dāho hṛte rakte śaralohādibhirhitaḥ/ </div>
            <div class="l">auṣṇyāttaikṣṇyācca śamayedagnirgulme kaphānilau// </div>
            <div class="l">tayoḥ śamācca saṃghāto gulmasya vinivartate/ </div>
            <div class="l">dāhe dhānvantarīyāṇāmatrāpi bhiṣajāṃ balam// </div>
            <div class="l">kṣāraprayoge bhiṣajāṃ kṣāratantravidāṃ balam/ </div>
            <div class="l">vyāmiśradoṣe vyāmiśra eṣa eva kriyākramaḥ// </div>
            <div class="l">siddhānataḥ pravakṣyāmi yogān gulmanibarhaṇān/ </div>
            <div class="l">tryūṣaṇatriphalādhānyaviḍaṅgacavyacitrakaiḥ// </div>
            <div class="l">kalkīkṛtairghṛtaṃ siddhaṃ sakṣīraṃ vātagulmanut/ </div>
            <div class="l">iti tryūṣaṇādighṛtam/ </div>
            <div class="l">eta eva ca kalkāḥ syuḥ kaṣāyaḥ &amp;pañcamūlikaḥ// </div>
            <div class="l">&amp;`pāñcamūlikaḥ' iti pā-.</div>
            <div class="l"> dvipañcamūliko vā+api tadghṛtaṃ gulmanut param/ </div>
            <div class="l">iti tryūṣaṇādighṛtamaparam/ </div>
            <div class="l">(ṣaṭpalaṃ vā pibet sarpiryaduktaṃ rājayakṣmaṇi//) </div>
            <div class="l"> prasannayā vā &amp;kṣīrārthaṃ surayā dāḍimena vā/ </div>
            <div class="l">dadhnaḥ sareṇa vā kāryaṃ ghṛtaṃ mārutagulmanut// </div>
            <div class="l">&amp;`kṣīrotthaṃ' iti pā-.</div>
            <div class="l"> hiṅgusauvarcalājājībiḍadāḍimadīpyakaiḥ/ </div>
            <div class="l">puṣkaravyoṣadhanyākavetasakṣāracitrakaiḥ// </div>
            <div class="l">śaṭīvacājagandhailāsurasaiśca vipācitam/ </div>
            <div class="l">śūlānāhaharaṃ sarpirdadhnā cānilagulminām// </div>
            <div class="l">iti hiṅgusauvarcalādyaṃ ghṛtam/ </div>
            <div class="l">hapuṣāvyoṣapṛthvīkācavyacitrakasaindhavaiḥ/ </div>
            <div class="l">sājājīpippalīmūladīpyakairvipacedghṛtam// </div>
            <div class="l">sakolamūlakarasaṃ sakṣīradadhidāḍimam/ </div>
            <div class="l">tat paraṃ vātagulmaghnaṃ śūlānāhavimokṣaṇam// </div>
            <div class="l">yonyarśograhaṇīdoṣaśvāsakāsārucijvarān/ </div>
            <div class="l">bastihṛtpārśvaśūlaṃ ca ghṛtametadvyapohati// </div>
            <div class="l">iti hapuṣādyaṃ ghṛtam/ </div>
            <div class="l">pippalyā picuradhyardho dāḍimāddvipalaṃ palaṃ/ </div>
            <div class="l">dhānyātpañca ghṛtācchuṇṭhyāḥ karṣaḥ kṣīraṃ caturguṇam// </div>
            <div class="l">siddhametairghṛtaṃ sadyo vātagulmaṃ vyapohati/ </div>
            <div class="l">yoniśūlaṃ śiraḥśūlamarśāṃsi viṣamajvaram// </div>
            <div class="l">iti pippalyādyaṃ ghṛtam/ </div>
            <div class="l">ghṛtānāmauṣadhagaṇā ya ete parikīrtitāḥ/ </div>
            <div class="l">te cūrṇayogā vartyastāḥ kaṣāyāste ca gulminām// </div>
            <div class="l">koladāḍimagharmāmbusurāmaṇḍāmlakāñjikaiḥ/ </div>
            <div class="l">śūlānāhaharī peyā bījapūrarasena vā// </div>
            <div class="l">cūrṇāni mātuluṅgasya bhāvitāni rasena vā/ </div>
            <div class="l">kuryādvartīḥ saguṭikā gulmānāhārtiśāntaye// </div>
            <div class="l">hiṅgu trikaṭukaṃ pāṭhāṃ hapuṣāmabhayāṃ śaṭīm/ </div>
            <div class="l">ajamodājagandhe ca tintiḍīkāmlavetasau// </div>
            <div class="l">dāḍimaṃ puṣkaraṃ dhānyamajājīṃ citrakaṃ vacām/ </div>
            <div class="l">dvau kṣārau lavaṇe dve ca cavyaṃ caikatra cūrṇayet// </div>
            <div class="l">cūrṇametat prayoktavyamannapāneṣvanatyayam/ </div>
            <div class="l">prāgbhaktamathavā peyaṃ madyenoṣṇodakena vā// </div>
            <div class="l">pārśvahṛdbastiśūleṣu gulme vātakaphātmake/ </div>
            <div class="l">ānāhe mūtrakṛcchre ca śūle ca gudayonije// </div>
            <div class="l">grahaṇyarśovikāreṣu plīhni pāṇḍvāmaye+arucau/ </div>
            <div class="l">urovibandhe hikkāyāṃ kāse śvāse galagrahe// </div>
            <div class="l">bhāvitaṃ mātuluṅgasya cūrṇametadrasena vā/ </div>
            <div class="l">bahuśo guṭikāḥ kāryāḥ kārmukāḥ syustato+adhikam// </div>
            <div class="l">iti hiṅvādicūrṇaṃ guṭikā ca/ </div>
            <div class="l">mātuluṅgaraso hiṅgu dāḍimaṃ biḍasaindhave/ </div>
            <div class="l">surāmaṇḍena pātavyaṃ vātagulmarujāpaham// </div>
            <div class="l">śaṭīpuṣkarahiṅgvamlavetasakṣāracitrakān/ </div>
            <div class="l">dhānyakaṃ ca yavānīṃ ca viḍaṅgaṃ saindhavaṃ vacām// </div>
            <div class="l">sacavyapippalīmūlāmajagandhāṃ sadāḍimām/ </div>
            <div class="l">ajājīṃ cājamodāṃ ca cūrṇaṃ kṛtvā prayojayet// </div>
            <div class="l">rasena mātuluṅgasya madhuśuktena vā punaḥ/ </div>
            <div class="l">bhāvitaṃ guṭikāṃ kṛtvā supiṣṭāṃ kolasaṃmitām// </div>
            <div class="l">gulmaṃ plīhānamānāhaṃ śvāsaṃ kāsamarocakam/ </div>
            <div class="l">hikkāṃ hṛdrogamarśāṃsi vividhāṃ śiraso rujam// </div>
            <div class="l">pāṇḍvāmayaṃ kaphotkleśaṃ sarvajāṃ ca pravāhikām/ </div>
            <div class="l">pārśvahṛdbastiśūlaṃ ca guṭikaiṣā vyapohati// </div>
            <div class="l">nāgarārdhapalaṃ piṣṭvā dve pale luñcitasya ca/ </div>
            <div class="l">tilasyaikaṃ guḍapalaṃ kṣīreṇoṣṇena nā pibet// </div>
            <div class="l">vātagulmamudāvartaṃ yoniśūlaṃ ca nāśayet/ </div>
            <div class="l">pibederaṇḍajaṃ tailaṃ vāruṇīmaṇḍamiśritam// </div>
            <div class="l">tadeva tailaṃ payasā vātagulmī pibennaraḥ/ </div>
            <div class="l">śleṣmaṇyanubale pūrvaṃ hitaṃ pittānuge param// </div>
            <div class="l">sādhayecchuddhaśuṣkasya laśunasya catuṣpalam/ </div>
            <div class="l">&amp;kṣīrodake+aṣṭaguṇite kṣīraśeṣaṃ ca nā pibet// </div>
            <div class="l">&amp;`kṣīre jalāṣṭaguṇite' iti pā-.</div>
            <div class="l"> vātagulmamudāvartaṃ gṛdhrasīṃ viṣamajvaram/ </div>
            <div class="l">hṛdrogaṃ vidradhiṃ śothaṃ sādhayatyāśu tatpayaḥ// </div>
            <div class="l">iti laśunakṣīram/ </div>
            <div class="l">tailaṃ prasannā gomūtramāranālaṃ yavāgrajam/ </div>
            <div class="l">gulmaṃ jaṭharamānāhaṃ pītamekatra sādhayet// </div>
            <div class="l">iti tailapañcakam/ </div>
            <div class="l">pañcamūlīkaṣāyeṇa &amp;sakṣāreṇa śilājatu/ </div>
            <div class="l">pibettasya prayogeṇa vātagulmāt pramucyate// </div>
            <div class="l">iti śilājaturayogaḥ/ </div>
            <div class="l">&amp;`sakṣīreṇa' iti pā-.</div>
            <div class="l"> vāṭyaṃ pippalīyūṣeṇa mūlakānāṃ rasena vā/ </div>
            <div class="l">bhuktvā snigdhamudāvartādvātagulmādvimucyate// </div>
            <div class="l">śūlānāhavibandhārtaṃ svedayedvātagulminam/ </div>
            <div class="l">svedaiḥ svedavidhāvuktairnāḍīprastarasaṅkaraiḥ// </div>
            <div class="l">bastikarma paraṃ vidyādgulmaghnaṃ taddhi mārutam/ </div>
            <div class="l">sve sthāne prathamaṃ jitvā sadyo gulmamapohati// </div>
            <div class="l">tasmādabhīkṣṇaśo gulmā nirūhaiḥ sānuvāsanaiḥ/ </div>
            <div class="l">prayujyamānaiḥ śāmyanti vātapittakaphātmakāḥ// </div>
            <div class="l">gulmaghnā vividhā diṣṭāḥ siddhāḥ siddhiṣu bastayaḥ/ </div>
            <div class="l">gulmaghnāni ca tailāni vakṣyante vātarogike// </div>
            <div class="l">tāni mārutaje gulme pānābhyaṅgānuvāsanaiḥ/ </div>
            <div class="l">prayuktānyāśu sidhyanti tailaṃ &amp;hyanilajitparam// </div>
            <div class="l">&amp;`hyanilajitvaram' iti pā-.</div>
            <div class="l"> nīlinīcūrṇasaṃyuktaṃ pūrvoktaṃ ghṛtameva/ </div>
            <div class="l">samalāya pradātavyaṃ śodhanaṃ vātagulmine// </div>
            <div class="l">nīlinītrivṛtādantīpathyākampillakaiḥ saha/ </div>
            <div class="l">śodhanārthaṃ ghṛtaṃ deyaṃ sabiḍakṣāranāgaram// </div>
            <div class="l">nīlinīṃ triphalāṃ rāsnāṃ balāṃ kaṭukarohiṇīm/ </div>
            <div class="l">pacedviḍaṅgaṃ vyāghrīṃ ca palikāni jalāḍhake// </div>
            <div class="l">tena pādāvaśeṣeṇa ghṛtaprasthaṃ vipācayet/ </div>
            <div class="l">dadhnaḥ prasthena saṃyojya sudhākṣīrapalena ca// </div>
            <div class="l">tato ghṛtapalaṃ dadyādyavāgūmaṇḍamiśritam/ </div>
            <div class="l">jīrṇe samyagviriktaṃ ca bhojayedrasabhojanam// </div>
            <div class="l">gulmakuṣṭhodaravyaṅgaśophapāṇḍvāmayajvarān/ </div>
            <div class="l">śvitraṃ plīhānamunmādaṃ ghṛtametadvyapohati// </div>
            <div class="l">iti nīlinyādyaṃ ghṛtam/ </div>
            <div class="l">kukkuṭāśca mayūrāśca tittirikrauñcavartakāḥ/ </div>
            <div class="l">śālayo madirā sarpirvātagulmabhiṣagjitam// </div>
            <div class="l">hitamuṣṇaṃ dravaṃ snigdhaṃ bhojanaṃ vātagulminām/ </div>
            <div class="l">samaṇḍavāruṇīpānaṃ pakvaṃ vā dhānyakairjalam// </div>
            <div class="l">mande+agnau vardhate gulmo dīpte cāgnau praśāmyati/ </div>
            <div class="l">tasmānnā nātisauhityaṃ kuryānnātivilaṅghanam// </div>
            <div class="l">sarvatra gulme prathamaṃ snehasvedopapādite/ </div>
            <div class="l">yā kriyā kriyate siddhiṃ sā yāti na virūkṣite// </div>
            <div class="l">bhiṣagātyayikaṃ buddhvā pittagulmamupācaret/ </div>
            <div class="l">vairecanikasiddhena sarpiṣā &amp;tiktakena vā// </div>
            <div class="l">&amp;`payasā+api vā' iti pā-.</div>
            <div class="l"> rohiṇīkaṭukānimbamadhukatriphalātvacaḥ/ </div>
            <div class="l">karṣāṃśāstrāyamāṇā ca paṭolatrivṛtoḥ pale// </div>
            <div class="l">dve pale ca masūrāṇāṃ sādhyamaṣṭaguṇe+ambhasi/ </div>
            <div class="l">śṛtāccheṣaṃ ghṛtasamaṃ sarpiṣaśca catuṣpalam// </div>
            <div class="l">pibet saṃmūrcchitaṃ tena gulmaḥ śāmyati paittikaḥ/ </div>
            <div class="l">jvarastṛṣṇā ca śūlaṃ ca bhramo mūrcchā+arucistathā// </div>
            <div class="l">iti rohiṇyādyaṃ ghṛtam/ </div>
            <div class="l">jale daśaguṇe sādhyaṃ trāyamāṇācatuṣpalam/ </div>
            <div class="l">pañcabhāgasthitaṃ pūtaṃ kalkaiḥ saṃyojya kārṣikaiḥ// </div>
            <div class="l">rohiṇī kaṭukā mustā trāyamāṇā durālabhā/ </div>
            <div class="l">kalkaistāmalakīvīrājīvantīcandanotpalaiḥ// </div>
            <div class="l">rasasyāmalakānāṃ ca kṣīrasya ca ghṛtasya ca/ </div>
            <div class="l">palāni pṛthagaṣṭāṣṭau dattvā samyagvipācayet// </div>
            <div class="l">pittaraktabhavaṃ gulmaṃ vīsarpaṃ paittikaṃ jvaram/ </div>
            <div class="l">hṛdrogaṃ kāmalāṃ kuṣṭhaṃ hanyādetadghṛtottamam// </div>
            <div class="l">iti trāyamāṇādyaṃ ghṛtam/ </div>
            <div class="l">rasenāmalakekṣūṇāṃ &amp;ghṛtapādaṃ vipācayet/ </div>
            <div class="l">pathyāpādaṃ pibetsarpistatsiddhaṃ pittagulmanut// </div>
            <div class="l">ityāmalakādyaṃ ghṛtam/ </div>
            <div class="l">&amp;`ghṛtaprasthaṃ' iti pā-.</div>
            <div class="l"> drākṣāṃ madhūkaṃ kharjūraṃ vidārīṃ saśatāvarīm/ </div>
            <div class="l">parūṣakāṇi triphalāṃ sādhayetpalasaṃmitam// </div>
            <div class="l">jalāḍhake pādaśeṣe rasamāmalakasya ca/ </div>
            <div class="l">ghṛtamikṣurasaṃ kṣīramabhayākalkapādikam// </div>
            <div class="l">sādhayettadghṛtaṃ siddhaṃ śarkarākṣaudrapādikam/ </div>
            <div class="l">prayogāt pittagulmaghnaṃ sarvapittavikāranut// </div>
            <div class="l">iti drākṣādyaṃ ghṛtam/ </div>
            <div class="l">vṛṣaṃ samūlamāpothya pacedaṣṭaguṇe jale/ </div>
            <div class="l">śeṣe+aṣṭabhāge tasyaiva puṣpakalkaṃ pradāpayet// </div>
            <div class="l">tena siddhaṃ ghṛtaṃ śītaṃ sakṣaudraṃ pittagulmanut/ </div>
            <div class="l">raktapittajvaraśvāsakāsahṛdroganāśanam// </div>
            <div class="l">iti vāsāghṛtam/ </div>
            <div class="l">dvipalaṃ trāyamāṇāyā jaladviprasthasādhitam/ </div>
            <div class="l">aṣṭabhāgasthitaṃ pūtaṃ koṣṇaṃ kṣīrasamaṃ pibet// </div>
            <div class="l">pibedupari tasyoṣṇaṃ kṣīrameva yathābalam/ </div>
            <div class="l">tena nirhṛtadoṣasya gulmaḥ śāmyati paittikaḥ// </div>
            <div class="l">drākṣābhayārasaṃ gulme paittike saguḍaṃ pibet/ </div>
            <div class="l">lihyātkampillakaṃ vā+api virekārthaṃ madhudravam// </div>
            <div class="l">dāhapraśamano+abhyaṅgaḥ sarpiṣā pittagulminām/ </div>
            <div class="l">candanādyena tailena tailena madhukasya vā// </div>
            <div class="l">ye ca &amp;pittajvaraharāḥ satiktāḥ kṣīrabastayaḥ/ </div>
            <div class="l">hitāste pittagulmibhyo vakṣyante ye ca siddhiṣu// </div>
            <div class="l">&amp;`pittajvarārtānāṃ' iti pā-.</div>
            <div class="l"> śālayo jāṅgalaṃ māṃsaṃ gavyāje payasī ghṛtam/ </div>
            <div class="l">kharjūrāmalakaṃ drākṣāṃ dāḍimaṃ saparūṣakam// </div>
            <div class="l">āhārārthaṃ prayoktavyaṃ pānārthaṃ salilaṃ śṛtam/ </div>
            <div class="l">balāvidārīgandhādyaiḥ pittagulmacikitsitam// </div>
            <div class="l">āmānvaye pittagulme sāme vā kaphavātike/ </div>
            <div class="l">yavāgūbhiḥ khaḍairyūṣaiḥ saṃdhukṣyo+agnirvilaṅghite// </div>
            <div class="l">śamaprakopau doṣāṇāṃ sarveṣāmagnisaṃśritau/ </div>
            <div class="l">tasmādagniṃ sadā rakṣennidānāni ca varjayet// </div>
            <div class="l">vamanaṃ vamanārhāya pradadyāt kaphagulmine/ </div>
            <div class="l">snigdhasvinnaśarīrāya gulme śaithilyamāgate// </div>
            <div class="l">pariveṣṭya pradīptāṃstu balvajānathavā kuśān/ </div>
            <div class="l">bhiṣakkumbhe samāvāpya gulmaṃ ghaṭamukhe nyaset// </div>
            <div class="l">&amp;saṃgṛhīto yadā gulmastadā ghaṭamathoddharet/ </div>
            <div class="l">vastrāntaraṃ tataḥ kṛtvā &amp;&amp;bhindyādgulmaṃ pramāṇavit// </div>
            <div class="l">&amp;`sa gṛhīto yadā' iti pā-. &amp;&amp;`cchindyādgulmaṃ pramāṇavit / vimargajaṃ
              yadā paśyet' iti gaṅgādharasaṃmataḥ pāṭhah.</div>
            <div class="l"> vimārgājapadādarśairyathālābhaṃ prapīḍayet/ </div>
            <div class="l">mṛdgīyādgulmamevaikaṃ na &amp;tvantrahṛdayaṃ spṛśet// </div>
            <div class="l">&amp;`na tvatra hṛdayaṃ' iti pā-.</div>
            <div class="l"> tilairaṇḍātasībījasarṣapaiḥ parilipya ca/ </div>
            <div class="l">śleṣmagulmamayaḥpātraiḥ sukhoṣṇaiḥ svedayedbhiṣak// </div>
            <div class="l">savyoṣakṣāralavaṇaṃ daśamūlīśṛtaṃ ghṛtam/ </div>
            <div class="l">kaphagulmaṃ jayatyāśu sahiṅgubiḍadāḍimam// </div>
            <div class="l">iti daśamūlīghṛtam/ </div>
            <div class="l">bhallātakānāṃ dvipalaṃ pañcamūlaṃ palonmitam/ </div>
            <div class="l">sādhyaṃ vidārīgandhādyamāpothya salilāḍhake// </div>
            <div class="l">pādaśeṣe rase tasmin pippalīṃ nāgaraṃ vacām/ </div>
            <div class="l">viḍaṅgaṃ saindhavaṃ hiṅgu yāvaśūkaṃ biḍaṃ śaṭīm// </div>
            <div class="l">citrakaṃ madhukaṃ rāsnāṃ piṣṭvā karṣasamaṃ bhiṣak/ </div>
            <div class="l">prasthaṃ ca payaso dattvā ghṛtaprasthaṃ vipācayet// </div>
            <div class="l">etadbhallātakaghṛtaṃ kaphagulmaharaṃ param/ </div>
            <div class="l">plīhapāṇḍvāmayaśvāsagrahaṇīrogakāsanut// </div>
            <div class="l">iti bhallātakādyaṃ ghṛtam/ </div>
            <div class="l">pippalīpippalīmūlacavyacitrakanāgaraiḥ/ </div>
            <div class="l">palikaiḥ sayavakṣārairghṛtaprasthaṃ vipācayet// </div>
            <div class="l">kṣīraprasthaṃ ca tat sarpihanti gulmaṃ kaphātmakam/ </div>
            <div class="l">grahaṇīpāṇḍurogaghnaṃ plīhakāsajvarāpaham// </div>
            <div class="l">iti kṣīraṣaṭpalakaṃ ghṛtam/ </div>
            <div class="l">trivṛtāṃ triphalāṃ dantīṃ daśamūlaṃ palonmitam/ </div>
            <div class="l">jale caturguṇe paktvā caturbhāgasthitaṃ rasam// </div>
            <div class="l">sarpireraṇḍajaṃ tailaṃ kṣīraṃ caikatra sādhayet/ </div>
            <div class="l">sa siddho miśrakasnehaḥ sakṣaudraḥ kaphagulmanut// </div>
            <div class="l">kaphavātavibandheṣu kuṣṭhaplīhodareṣu ca/ </div>
            <div class="l">prayojyo miśrakaḥ sneho yoniśūleṣu cādhikam// </div>
            <div class="l">iti miśrakaḥ snehaḥ/ </div>
            <div class="l">yaduktaṃ vātagulmaghnaṃ sraṃsanaṃ nīlinīghṛtam/ </div>
            <div class="l">dviguṇaṃ tadvirekārthaṃ prayojyaṃ kaphagulminām// </div>
            <div class="l">sudhākṣīradrave cūrṇaṃ trivṛtāyāḥ subhāvitam/ </div>
            <div class="l">kārṣikaṃ madhusarpibhyāṃ &amp;līḍhvā sādhu viricyate// </div>
            <div class="l">&amp;`līḍhaṃ sādhu virecayet' iti pā-.</div>
            <div class="l"> jaladroṇe vipaktavyā viṃśatiḥ pañca cābhayāḥ/ </div>
            <div class="l">dantyāḥ palāni tāvanti citrakasya tathaiva ca// </div>
            <div class="l">aṣṭabhāgāvaśeṣaṃ tu rasaṃ pūtamadhikṣipet/ </div>
            <div class="l">dantīsamaṃ guḍaṃ pūtaṃ kṣipettatrābhayāśca tāḥ// </div>
            <div class="l">tailārdhakuḍavaṃ caiva trivṛtāyāścatuṣpalam/ </div>
            <div class="l">cūrṇitaṃ &amp;palamekaṃ tu pippalīviśvabheṣajam// </div>
            <div class="l">&amp;`cārdhapalikaṃ' iti pā-.</div>
            <div class="l"> tat sādhyaṃ lehavacchīte tasmiṃstailasamaṃ madhu/ </div>
            <div class="l">kṣipeccūrṇapalaṃ caikaṃ tvagelāpatrakeśarāt// </div>
            <div class="l">tato lehapalaṃ līḍhvā jagdhvā caikāṃ harītakīm/ </div>
            <div class="l">sukhaṃ viricyate snigdho doṣaprasthamanāmayam// </div>
            <div class="l">gulmaṃ śvayathumarśāṃsi pāṇḍurogamarocakam/ </div>
            <div class="l">hṛdrogaṃ grahaṇīdoṣaṃ kāmalāṃ viṣamajvaram// </div>
            <div class="l">kuṣṭhaṃ plīhānamānāhameṣā hanyupasevitā/ </div>
            <div class="l">niratyayaḥ kramaścāsyā dravo māṃsarasaudanaḥ// </div>
            <div class="l">iti dantīharītakī/ </div>
            <div class="l">siddhāḥ siddhiṣu vakṣyante nirūhāḥ kaphagulminām/ </div>
            <div class="l">ariṣṭayogāḥ siddhāśca grahaṇyarśaścikitsite// </div>
            <div class="l">yaccūrṇaṃ guṭikā yāśca vihitā vātagulminām/ </div>
            <div class="l">dviguṇakṣārahiṅgvamlavetasāstāḥ kaphe hitāḥ// </div>
            <div class="l">ya eva grahaṇīdoṣe kṣārāste kaphagulminām/ </div>
            <div class="l">siddhā niratyayāḥ śastā dāhastvante praśasyate// </div>
            <div class="l">prapurāṇāni dhānyāni jāṅgalā mṛgapakṣiṇaḥ/ </div>
            <div class="l">kaulattho mudgayūṣaśca pippalyā nāgarasya ca// </div>
            <div class="l">śuṣkamūlakayūṣaśca bilvasya &amp;varuṇasya ca/ </div>
            <div class="l">cirabilvāṅkurāṇāṃ ca yavānyāścitrakasya ca// </div>
            <div class="l">&amp;`taruṇasya' iti pā-.</div>
            <div class="l"> bījapūrakahiṅgvamlavetasakṣāradāḍimaiḥ/ </div>
            <div class="l">takreṇa tailasarpirbhyāṃ vyañjanānyupakalpayet// </div>
            <div class="l">pañcamūlīśṛtaṃ toyaṃ purāṇaṃ vāruṇīrasam/ </div>
            <div class="l">kaphagulmī pibetkāle jīrṇaṃ mādhvīkameva vā// </div>
            <div class="l">yavānīcūrṇitaṃ takraṃ biḍena lavaṇīkṛtam/ </div>
            <div class="l">pibet saṃdīpanaṃ &amp;vātakaphamūtrānulomanam// </div>
            <div class="l">&amp;`vātamūtravarco+anulomanam' iti pā-.</div>
            <div class="l"> saṃcitaḥ kramaśo gulmo mahāvāstuparigrahaḥ/ </div>
            <div class="l">kṛtamūlaḥ sirānaddho yadā kūrma ivonnataḥ// </div>
            <div class="l"> &amp;daurbalyārucihṛllāsakāsavamyaratijvaraiḥ/ </div>
            <div class="l">tṛṣṇātandrāpratiśyāyairyujyate na sa sidhyati// </div>
            <div class="l">&amp;`daurvarṇyāruci-' iti pā-.</div>
            <div class="l"> gṛhītvā sajvaraśvāsaṃ vamyatīsārapīḍitam/ </div>
            <div class="l">hṛnnābhihastapādeṣu śophaḥ karṣati gulminam// </div>
            <div class="l">raudhirasya tu gulmasya garbhakālavyatikrame/ </div>
            <div class="l">snigdhāsvinnaśarīrāyai dadyāt snehavirecanam// </div>
            <div class="l">palāśakṣārapātre dve dve pātre tailasarpiṣoḥ/ </div>
            <div class="l">gulmaśaithilyajananīṃ paktvā mātrāṃ prayojayet// </div>
            <div class="l">prabhidyeta na yadyevaṃ &amp;dadyādyoniviśodhanam/ </div>
            <div class="l">kṣāreṇa yuktaṃ palalaṃ sudhākṣīreṇa va punaḥ// </div>
            <div class="l">&amp;`-virecanam' iti pā-.</div>
            <div class="l"> ābhyāṃ vā bhāvitān dadyādyonau kaṭukamatsyakān/ </div>
            <div class="l">varāhamatsyapittābhyāṃ laktakān vā subhāvitān// </div>
            <div class="l">adhoharaiścordhvaharairbhāvitān vā samākṣikaiḥ/ </div>
            <div class="l">kiṇvaṃ vā saguḍakṣāraṃ dadyādyoniviśodhanam// </div>
            <div class="l">raktapittaharaṃ kṣāraṃ lehayenmadhusarpiṣā/ </div>
            <div class="l">laśunaṃ madirāṃ tīkṣṇāṃ matsyāṃścāsyai pradāpayet// </div>
            <div class="l">bastiṃ sakṣīragomūtraṃ sakṣāraṃ dāśamūlikam/ </div>
            <div class="l">adṛśyamāne rudhire dadyādgulmaprabhedanam// </div>
            <div class="l">pravartamāne rudhire dadyānmāṃsarasaudanam/ </div>
            <div class="l">ghṛtatailena cābhyaṅgaṃ pānārthaṃ taruṇīṃ surām// </div>
            <div class="l">rudhire+atipravṛtte tu raktapittaharīḥ kriyāḥ/ </div>
            <div class="l">kāryā vātarugārtāyāḥ sarvā vātaharīḥ punaḥ// </div>
            <div class="l">ghṛtatailāvasekāṃśca tittirīṃścaraṇāyudhān/ </div>
            <div class="l">surāṃ samaṇḍāṃ pūrvaṃ ca pānamamlasya sarpiṣaḥ// </div>
            <div class="l">prayojayeduttaraṃ vā jīvanīyena sarpiṣā/ </div>
            <div class="l">atipravṛtte rudhire satiktenānuvāsanam// </div>
            <div class="l">tatra ślokāḥ snehaḥ svedaḥ sarpirbastiścūrṇāni bṛṃhaṇaṃ guḍikāḥ/ </div>
            <div class="l">vamanavirekau mokṣaḥ kṣatajasya ca vātagulmavatām// </div>
            <div class="l">sarpiḥ satiktasiddhaṃ kṣīraṃ prasraṃsanaṃ nirūhāśca/ </div>
            <div class="l">raktasya cāvasecanamāśvāsanasaṃśamanayogāḥ// </div>
            <div class="l">upanāhanaṃ saśastraṃ pakvasyābhyantaraprabhinnasya/ </div>
            <div class="l">saṃśodhanasaṃśamane pittaprabhavasya gulmasya// </div>
            <div class="l">snehaḥ svedo bhedo laṅghanamullekhanaṃ virekaśca/ </div>
            <div class="l">sarpirbastirguṭikāścūrṇamariṣṭāśca sakṣārāḥ// </div>
            <div class="l">gulmasyānte dāhaḥ kaphajasyāgre+apanītaraktasya/ </div>
            <div class="l">gulmasya raudhirasya kriyākramaḥ strībhavasyoktaḥ// </div>
            <div class="l">pathyānnapānasevā hetūnāṃ varjanaṃ yathāsvaṃ ca/ </div>
            <div class="l">nityaṃ cāgnisamādhiḥ snigdhasya ca sarvakarmāṇi// </div>
            <div class="l"> heturliṅgaṃ siddhiḥ kriyākramaḥ sādhyatā na yogāśca/ </div>
            <div class="l">gulmacikitsitasaṃgraha etāvān vyāhṛto+agniveśasya</div>
          </div>
          <p><a name="idp8150048"><!--anchor--></a> ityagniveśakṛte tantre carakapratisaṃskṛte cikitsitasthāne gulmacikitsitaṃ nāma
            pañcamo+adhyāyaḥ// </p>
        </div>


        <div class="teidiv1" id="div2_body.1_div1.6_div2.6"><h3><a name="body.1_div1.6_div2.6"></a>6.6.  ṣaṣṭho+adhyāyaḥ/</h3>
          
          <p id="CS.6.6.1"><a name="CS.6.6.1"><!--anchor--></a>athātaḥ pramehacikitsitaṃ vyākhyāsyāmaḥ// </p>
          <p id="CS.6.6.2"><a name="CS.6.6.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">nirmohamānānuśayo nirāśaḥ punarvasurjñānatapoviśālaḥ/ </div>
            <div class="l">kāle+agniveśāya sahetuliṅgānuvāca mehāñśamanaṃ ca teṣām// </div>
            <div class="l">āsyāsukhaṃ svapnasukhaṃ dadhīni grāmyaudakānūparasāḥ payāṃsi/ </div>
            <div class="l">navānnapānaṃ guḍavaikṛtaṃ ca pramehahetuḥ kaphakṛcca sarvam// </div>
            <div class="l">medaśca māṃsaṃ ca śarīrajaṃ ca kledaṃ kapho bastigataṃ pradūṣya/ </div>
            <div class="l">karoti mehān samudīrṇamuṣṇaistāneva pittaṃ paridūṣya cāpi// </div>
            <div class="l">kṣīṇeṣu doṣeṣvavakṛṣya bastau dhātūn pramehānanilaḥ karoti/ </div>
            <div class="l">doṣo hi bastiṃ samupetya mūtraṃ saṃdūṣya mehāñjanayedyathāsvam// </div>
            <div class="l">sādhyāḥ kaphotthā daśa, pittajāḥ ṣaṭ yāpyā, na sādhyaḥ
              pavanāccatuṣkaḥ/ </div>
            <div class="l">samakriyatvādviṣamakriyatvānmahātyayatvācca yathākramaṃ te// </div>
            <div class="l">kaphaḥ sapittaḥ pavanaśca doṣā medo+asraśukrāmbuvasālasīkāḥ/ </div>
            <div class="l">majjā rasaujaḥ piśitaṃ ca &amp;dūṣyāḥ pramehiṇāṃ, viṃśatireva mehāḥ// </div>
            <div class="l">&amp;`dūjyaṃ' iti pā-.</div>
            <div class="l"> jalopamaṃ cekṣurasopamaṃ vā ghanaṃ ghanaṃ copari viprasannam/ </div>
            <div class="l">śuklaṃ saśukraṃ śiśiraṃ śanairvā lāleva vā vālukayā yutaṃ vā// </div>
            <div class="l">vidyāt pramehān kaphajān daśaitān kṣāropamaṃ kālamathāpi nīlam/ </div>
            <div class="l">hāridramāñjiṣṭhamathāpi raktametān pramehān ṣaḍuśanti pittāt// </div>
            <div class="l">majjaujasā vā vasayā+anvitaṃ vā lasīkayā vā satataṃ vibaddham/ </div>
            <div class="l">caturvidhaṃ &amp;mūtrayatīha vātāccheṣeṣu dhātuṣvapakarṣiteṣu// </div>
            <div class="l">&amp;`mūtrayate+nilena' iti pā-.</div>
            <div class="l"> varṇaṃ rasaṃ sparśamathāpi gandhaṃ yathāsvadoṣaṃ bhajate
              pramehaḥ/ </div>
            <div class="l">śyāvāruṇo vātakṛtaḥ saśūlo majjādisādguṇyamupaityasādhyaḥ// </div>
            <div class="l">svedo+aṅgagandhaḥ śithilāṅgatā ca śayyāsanasvapnasukhe ratiśca/ </div>
            <div class="l">hṛnnetrajihvāśravaṇopadeho ghanāṅgatā keśanakhātivṛddhiḥ// </div>
            <div class="l">śītapriyatvaṃ galatāluśoṣo mādhuryamāsye karapādadāhaḥ/ </div>
            <div class="l">bhaviṣyato mehagadasya rūpaṃ mūtre+abhidhāvanti pipīlikāśca// </div>
            <div class="l">sthūlaḥ pramehī balavānihaikaḥ kṛśastathaikaḥ paridurbalaśca/ </div>
            <div class="l">saṃbṛṃhaṇaṃ tatra kṛśasya kāryaṃ saṃśodhanaṃ doṣabalādhikasya// </div>
            <div class="l">snigdhasya yogā vividhāḥ prayojyāḥ kalpopadiṣṭā
              &amp;malaśodhanāya/ </div>
            <div class="l">ūrdhvaṃ tathā+adhaśca male+apanīte meheṣu saṃtarpaṇameva kāryam// </div>
            <div class="l">&amp;`malśodhanā ye' iti pā-.</div>
            <div class="l"> gulmaḥ kṣayo mehanabastiśūlaṃ mūtragrahaścāpyapatarpaṇena/ </div>
            <div class="l">pramehiṇaḥ syuḥ, &amp;&amp;paritarpaṇāni kāryāṇi &amp;&amp;tasya prasamīkṣya vahnim// </div>
            <div class="l">&amp;`paribṛṃhaṇāni' iti pā-. &amp;&amp;`tasmāt' iti pā-. </div>
            <div class="l"> saṃśodhanaṃ nārhati yaḥ pramehī tasya kriyā saṃśamanī prayojyā/ </div>
            <div class="l">manthāḥ kaṣāyā yavacūrṇalehāḥ pramehaśāntyai laghavaśca bhakṣyāḥ// </div>
            <div class="l">ye viṣkirā ye pratudā vihaṅgāsteṣāṃ rasairjāṅgalajairmanojñaiḥ/ </div>
            <div class="l">yavaudanaṃ rūkṣamathāpi &amp;vāṭyamadyāt sasaktūnapi cāpyapūpān// </div>
            <div class="l">&amp;`vāṭyaṃ madyān' iti pā-.</div>
            <div class="l"> mudgādiyūṣairatha tiktaśākaiḥ purāṇaśālyodanamādadīta/ </div>
            <div class="l">dantīṅgudītailayutaṃ pramehī tathā+atasīsarṣapatailayuktam// </div>
            <div class="l">saṣaṣṭikaṃ syāttṛṇadhānyamannaṃ yavapradhānastu bhavet pramehī/ </div>
            <div class="l">yavasya bhakṣyān vividhāṃstathā+adyāt kaphapramehī madhusaṃprayuktān// </div>
            <div class="l">niśisthitānāṃ triphalākaṣāye syustarpaṇāḥ kṣaudrayutā yavānām/ </div>
            <div class="l">tān sīdhuyuktān prapibet pramehī prāyogikānmehavadhārthameva// </div>
            <div class="l">ye śleṣmamehe vihitāḥ kaṣāyāstairbhāvitānāṃ ca pṛthagyavānām/ </div>
            <div class="l">saktūnapūpān saguḍān sadhānān bhakṣyāṃstathā+anyān vividhāṃśca khādet// </div>
            <div class="l">kharāśvagohaṃsapṛṣadbhṛtānāṃ tathā yavānāṃ vividhāśca bhakṣyāḥ/ </div>
            <div class="l">deyāstathā veṇuyavā yavānāṃ kalpena godhūmamayāśca bhakṣyāḥ// </div>
            <div class="l">saṃśodhanollekhanalaṅghanāni kāle prayuktāni kaphapramehān/ </div>
            <div class="l">jayanti pittaprabhavān virekaḥ saṃtarpaṇaḥ saṃśamano vidhiśca// </div>
            <div class="l">dārvīṃ surāhvāṃ triphalāṃ samustāṃ kaṣāyamutkvāthya pibet pramehī/ </div>
            <div class="l">kṣaudreṇa yuktāmathavā haridrāṃ pibedrasenāmalakīphalānām// </div>
            <div class="l">harītakīkaṭphalamustalodhraṃ pāṭhāviḍaṅgārjunadhanvanāśca/ </div>
            <div class="l">ubhe haridre tagaraṃ viḍaṅgaṃ kadambaśālārjunadīpyakāśca// </div>
            <div class="l">dārvī viḍaṅgaṃ khadiro dhavaśca surāhvakuṣṭhāgurucandanāni/ </div>
            <div class="l">dārvyagnimanthau triphalā sapāṭhā pāṭhā ca mūrvā ca tathā śvadaṃṣṭrā// </div>
            <div class="l"> yavānyuśīrāṇyabhayāguḍūcīcavyābhayācitrakasaptaparṇāḥ/ </div>
            <div class="l">pādaiḥ kaṣāyāḥ kaphamehināṃ te daśopadiṣṭā madhusaṃprayuktāḥ// </div>
            <div class="l"> uśīralodhrāñjanacandanānāmuśīramustāmalakābhayānām/ </div>
            <div class="l">paṭolanimbāmalakāmṛtānāṃ mustābhayāpadmakavṛkṣakāṇām// </div>
            <div class="l">lodhrāmbukālīyakadhātakīnāṃ nimbārjunāmrātaniśotpalānām/ </div>
            <div class="l">śirīṣasarjārjunakeśarāṇāṃ priyaṅgupadmotpalakiṃśukānām// </div>
            <div class="l">&amp;aśvatthapāṭhāsanavetasānāṃ kaṭaṅkaṭeryutpalamustakānām/ </div>
            <div class="l">paitteṣu meheṣu daśa pradiṣṭāḥ pādaiḥ kaṣāyā madhusaṃprayuktāḥ// </div>
            <div class="l">&amp;`aśvatthayāsāsanavetasānāṃ' iti pā-.</div>
            <div class="l"> sarveṣu meheṣu matau tu pūrvau kaṣāyayogau vihitāstu sarve/ </div>
            <div class="l">manthasya pāne yavabhāvanāyāṃ syurbhojane pānavidhau pṛthak ca// </div>
            <div class="l">siddhāni tailāni ghṛtāni caiva &amp;deyāni meheṣvanilātmakeṣu/ </div>
            <div class="l">medaḥ kaphaścaiva kaṣāyayogaiḥ snehaiśca vāyuḥ śamameti teṣām// </div>
            <div class="l">&amp;`yojyāni' iti pā-.</div>
            <div class="l"> kampillasaptacchadaśālajāni baibhītarauhitakakauṭajāni/ </div>
            <div class="l">kapitthapuṣpāṇi ca cūrṇitāni kṣaudreṇa lihyāt kaphapittamehī// </div>
            <div class="l">pibedrasenāmalakasya cāpi kalkīkṛtānyakṣasamāni kāle/ </div>
            <div class="l">jīrṇe ca bhuñjīta purāṇamannaṃ mehī rasairjāṅgalajairmanojñaiḥ// </div>
            <div class="l">dṛṣṭvā+anubandhaṃ pavanāt kaphasya pittasya vā
              snehavidhirvikalpyaḥ/ </div>
            <div class="l">tailaṃ kaphe syāt svakaṣāyasiddhaṃ pitte ghṛtaṃ pittaharaiḥ kaṣāyaiḥ// </div>
            <div class="l">trikaṇṭakāśmantakasomavalkairbhallātakaiḥ sātiviṣaiḥ salodhraiḥ/ </div>
            <div class="l">&amp;vacāpaṭolārjunanimbamustairharidrayā padmakadīpyakaiśca// </div>
            <div class="l">&amp;`pāṭhāpaṭolārjunanimbamustaiḥ' iti pā-.</div>
            <div class="l"> mañjiṣṭhayā cāgurucandanaiśca sarvaiḥ samastaiḥ kaphavātajeṣu/ </div>
            <div class="l">meheṣu tailaṃ vipaced, ghṛtaṃ tu paitteṣu, miśraṃ triṣu lakṣaṇeṣu// </div>
            <div class="l">phalatrikaṃ dāruniśāṃ viśālāṃ mustāṃ ca niḥkvāthya niśāṃ sakalkām/ </div>
            <div class="l">pibet kaṣāyaṃ madhusaṃprayuktaṃ sarvaprameheṣu samuddhateṣu// </div>
            <div class="l">lodhraṃ śaṭīṃ puṣkaramūlamelāṃ mūrvāṃ viḍaṅgaṃ triphalāṃ yamānīm
              (yavānīm?)/ </div>
            <div class="l">cavyaṃ priyaṅguṃ kramukaṃ viśālāṃ kirātatiktaṃ kaṭurohiṇīṃ ca// </div>
            <div class="l">bhārṅgīṃ nataṃ citrakapippalīnāṃ mūlaṃ sakuṣṭhātiviṣaṃ sapāṭham/ </div>
            <div class="l">kaliṅgakān keśaramindrasāhvāṃ nakhaṃ sapatraṃ maricaṃ plavaṃ ca// </div>
            <div class="l">droṇe+ambhasaḥ karṣasamāni paktvā pūte caturbhāgajalāvaśeṣe/ </div>
            <div class="l">rase+ardhabhāgaṃ madhunaḥ pradāya pakṣaṃ nidheyo ghṛtabhājanasthaḥ// </div>
            <div class="l">&amp;madhvāsavo+ayaṃ kaphapittamehān kṣipraṃ
              nihanyāddvipalaprayogāt/ </div>
            <div class="l">pāṇḍvāmayārśāṃsyaruciṃ grahaṇyā doṣaṃ kilāsaṃ vividhaṃ ca kuṣṭham// </div>
            <div class="l">&amp;`lodhrāsavo+ayaṃ' iti pā-. iti madhvāsavaḥ/ </div>
            <div class="l">kvāthaḥ sa evāṣṭapalaṃ ca dantyā bhallātakānāṃ ca catuṣpalaṃ syāt/ </div>
            <div class="l">sitopalā tvaṣṭapalā viśeṣaḥ kṣaudraṃ ca tāvat pṛthagāsavau tau// </div>
            <div class="l">sārodakaṃ vā+atha kuśodakaṃ vā madhūdakaṃ vā triphalārasaṃ vā/ </div>
            <div class="l">sīdhuṃ pibedvā nigadaṃ pramehī mādhvīkamagryaṃ cirasaṃsthitaṃ vā// </div>
            <div class="l">māṃsāni śūlyāni mṛgadvijānāṃ khādedyavānāṃ vividhāṃśca bhakṣyān/ </div>
            <div class="l">saṃśodhanāriṣṭakaṣāyalehaiḥ saṃtarpaṇotthāñ śamayet pramehān// </div>
            <div class="l">bhṛṣṭān yavān bhakṣayataḥ prayogācchuṣkāṃśca saktūnna bhavanti
              mehāḥ/ </div>
            <div class="l">śvitraṃ ca kṛcchraṃ kaphajaṃ ca kuṣṭhaṃ tathaiva mudgāmalakaprayogān// </div>
            <div class="l">saṃtarpaṇottheṣu gadeṣu yogā medasvināṃ ye ca mayopadiṣṭāḥ/ </div>
            <div class="l">virūkṣaṇārthaṃ kaphapittajeṣu siddhāḥ prameheṣvapi te prayojyāḥ// </div>
            <div class="l">vyāyāmayogairvividhaiḥ pragāḍhairudvartanaiḥ snānajalāvasekaiḥ/ </div>
            <div class="l">sevyatvagelāgurucandanādyair-&amp;vilepanaiścāśu na santi mehāḥ// </div>
            <div class="l">&amp;`vilepanaiśca praśamanti' iti pā-.</div>
            <div class="l"> kledaśca medaśca kaphaśca vṛddhaḥ pramehahetuḥ prasamīkṣya
              tasmāt/ </div>
            <div class="l">vaidyena pūrvaṃ kaphapittajeṣu meheṣu kāryāṇyapatarpaṇāni// </div>
            <div class="l">yā vātamehān prati pūrvamuktā vātolbaṇānāṃ vihitā kriyā sā/ </div>
            <div class="l">vāyurhi meheṣvatikarśitānāṃ kupyatyasādhyān prati nāsti cintā// </div>
            <div class="l">yairhetubhirye prabhavanti mehāsteṣu prameheṣu na te niṣevyāḥ/ </div>
            <div class="l">hetorasevā vihitā yathaiva jātasya rogasya bhaveccikitsā// </div>
            <div class="l">hāridravarṇaṃ rudhiraṃ ca mūtraṃ vinā pramehasya hi pūrvarūpaiḥ/ </div>
            <div class="l">yo mūtrayettaṃ na vadet pramehaṃ raktasya pittasya hi sa prakopaḥ// </div>
            <div class="l">dṛṣṭvā pramehaṃ madhuraṃ sapicchaṃ madhūpamaṃ syāddvividho
              vicāraḥ/ </div>
            <div class="l">kṣīṇeṣu doṣesvanilātmakaḥ syāt saṃtarpaṇādvā kaphasaṃbhavaḥ syāt// </div>
            <div class="l">sapūrvarūpāḥ kaphapittamehāḥ krameṇa ye vātakṛtāśca mehāḥ/ </div>
            <div class="l">sādhyā na te, pittakṛtāstu yāpyāḥ, sādhyāstu medo yadi na praduṣṭam// </div>
            <div class="l">jātaḥ pramehī madhumehino vā na sādhya uktaḥ sa hi bījadoṣāt/ </div>
            <div class="l">ye cāpi kecit kulajā vikārā bhavanti tāṃśca pravadantyasādhyān// </div>
            <div class="l">pramehiṇāṃ yāḥ piḍakā mayoktā rogādhikāre pṛthageva sapta/ </div>
            <div class="l">tāḥ śalyavidbhiḥ kuśalaiścikitsyāḥ śastreṇa saṃśodhanaropaṇaiśca// </div>
          </div>
          <p id="CS.6.6.59"><a name="CS.6.6.59"><!--anchor--></a>tatra ślokāḥ---</p>
          <div class="lg">
            <div class="l">heturdoṣo dūṣyaṃ mehānāṃ sādhyatānurūpaśca/ </div>
            <div class="l">mehī &amp;dvividhastrividhaṃ bhiṣagjitamatikṣapaṇadoṣaḥ// </div>
            <div class="l">&amp;`dvividhaṃ' yogīndranāthasenasaṃmataḥ pāṭhaḥ </div>
            <div class="l"> ādyā yavānnavikṛtirmanthā mehāpahāḥ kaṣāyāśca/ </div>
            <div class="l">tailaghṛtalehayogā bhakṣyāḥ pravarāsavāḥ siddhāḥ// </div>
            <div class="l">vyāyāmavidhirvividhaḥ snānānyudvartanāni gandhāśca/ </div>
            <div class="l">mehānāṃ praśamārthaṃ cikitsite diṣṭametāvat// </div>
          </div>
          <p><a name="idp8253072"><!--anchor--></a> ityagniveśakṛte tantre carakapratisaṃskṛte cikitsitasthāne pramehacikitsitaṃ nāma
            ṣaṣṭho+adhyāyaḥ//6// </p>
        </div>


        <div class="teidiv1" id="div2_body.1_div1.6_div2.7"><h3><a name="body.1_div1.6_div2.7"></a>6.7.  saptamo+adhyāyaḥ/</h3>
          
          <p id="CS.6.7.1"><a name="CS.6.7.1"><!--anchor--></a>athātaḥ kuṣṭhacikitsitaṃ vyākhyāsyāmaḥ// </p>
          <p id="CS.6.7.2"><a name="CS.6.7.2"><!--anchor--></a>iti ha smāha bhagavānātreyaḥ// </p>
          <p id="CS.6.7.3"><a name="CS.6.7.3"><!--anchor--></a>hetuṃ dravyaṃ liṅgaṃ kuṣṭhānāmāśrayaṃ praśamanaṃ ca/ </p>
          <p><a name="idp8257504"><!--anchor--></a>śṛṇvagniveśa! samyagviśeṣataḥ sparśanaghnānām// </p>
          <div class="lg">
            <div class="l">virodhīnyannapānāni dravasnigdhagurūṇi ca/ </div>
            <div class="l">bhajatāmāgatāṃ chardiṃ vegāṃścānyānpratighnatām// </div>
            <div class="l">vyāyāmamatisaṃtāpamatibhuktvopasevinām/ </div>
            <div class="l">śītoṣṇalaṅghanāhārān kramaṃ muktvā niṣeviṇām// </div>
            <div class="l">gharmaśramabhayārtānāṃ drutaṃ śītāmbusevinām/ </div>
            <div class="l">ajīrṇādhyaśināṃ caiva pañcakarmāpacāriṇām// </div>
            <div class="l">navānnadadhimatsyātilavaṇāmlaniṣeviṇām/ </div>
            <div class="l">māṣamūlakapiṣṭānnatilakṣīraguḍāśinām// </div>
            <div class="l">vyavāyaṃ cāpyajīrṇe+anne nidrāṃ ca bhajatāṃ divā/ </div>
            <div class="l">viprān gurūn dharṣayatāṃ pāpaṃ karma ca kurvatām// </div>
            <div class="l">vātādayastrayo duṣṭāstvagraktaṃ māṃsamambu ca/ </div>
            <div class="l">dūṣayanti sa kuṣṭhānāṃ saptako dravyasaṃgrahaḥ// </div>
            <div class="l">ataḥ kuṣṭhāni jāyante sapta caikādaśaiva ca/ </div>
            <div class="l">na caikadoṣajaṃ kiñcit kuṣṭhaṃ samupalabhyate// </div>
            <div class="l">sparśājñatvamatisvedo na vā vaivarṇyamunnatiḥ/ </div>
            <div class="l">koṭhānāṃ lomaharṣaśca kaṇḍūstodaḥ śramaḥ klamaḥ// </div>
            <div class="l">vraṇānāmadhikaṃ śūlaṃ śīghrotpattiścirasthitiḥ/ </div>
            <div class="l">&amp;dāhaḥ suptāṅgatā ceti kuṣṭhalakṣaṇamagrajam// </div>
            <div class="l">&amp;`suptatvamaṅge dāhaśca' iti pā-.</div>
            <div class="l"> ata ūrdhvamaṣṭādaśānāṃ kuṣṭhānāṃ
              kapālodumbaramaṇḍalarṣyajihvapuṇḍarīkasidhmakākaṇakaikakuṣṭhacarmākhyakiṭimavipādikālasakadadrucarmadalapāmāviskoṭakaśatārurvicarcikānāṃ
              (-visphoṭaka-?) lakṣaṇānyupadekṣyāmaḥ// </div>
            <div class="l">kṛṣṇāruṇakapālābhaṃ yadrūkṣaṃ paruṣaṃ tanu/ </div>
            <div class="l">kāpālaṃ todabahulaṃ tatkuṣṭhaṃ viṣamaṃ smṛtam// </div>
            <div class="l">dāhakaṇḍūrujārāgaparītaṃ lomapiñjaram/ </div>
            <div class="l">udumbaraphalābhāsaṃ kuṣṭhamaudumbaraṃ viduḥ// </div>
            <div class="l">śvetaṃ raktaṃ sthiraṃ styānaṃ snigdhamutsannamaṇḍalam/ </div>
            <div class="l">kṛcchramanyonyasaṃsaktaṃ kuṣṭhaṃ maṇḍalamucyate// </div>
            <div class="l">karkaśaṃ raktaparyantamantaḥ śyāvaṃ savedanam/ </div>
            <div class="l">yadṛṣyajihvāsaṃsthānamṛṣyajihvaṃ taducyate// </div>
            <div class="l">saśvetaṃ raktaparyantaṃ puṇḍarīkadalopamam/ </div>
            <div class="l">sotsedhaṃ ca sadāhaṃ ca puṇḍarīkaṃ taducyate// </div>
            <div class="l">śvetaṃ tāmraṃ tanu ca &amp;yadrajo ghṛṣṭaṃ vimuñcati/ </div>
            <div class="l">alābūpuṣpavarṇaṃ tat sidhmaṃ prāyeṇa corasi// </div>
            <div class="l">&amp;`yaddhṛṣṭamudgirate rajaḥ' iti pā-.</div>
            <div class="l"> yat kākaṇantikāvarṇamapākaṃ tīvravedanam/ </div>
            <div class="l">tridoṣaliṅgaṃ tat kuṣṭhaṃ kākaṇaṃ naiva sidhyati// </div>
            <div class="l">iti saptamahākuṣṭhāni/ </div>
            <div class="l">asvedanaṃ mahāvāstu yanmatsyaśakalopamam/ </div>
            <div class="l">tadekakuṣṭhaṃ, carmākhyaṃ bahalaṃ hasticarmavat// </div>
            <div class="l">śyāvaṃ kiṇakharasparśaṃ paruṣaṃ kiṭimaṃ smṛtam/ </div>
            <div class="l">vaipādikaṃ pāṇipādasphuṭanaṃ tīvravedanam// </div>
            <div class="l">kaṇḍūmadbhiḥ sarāgaiśca gaṇḍairalasakaṃ citam/ </div>
            <div class="l">sakaṇḍūrāgapiḍakaṃ dadrumaṇḍalamudgatam// </div>
            <div class="l">&amp;raktaṃ sakaṇḍu sasphoṭaṃ sarugdalati cāpi yat/ </div>
            <div class="l">taccarmadalamākhyātaṃ saṃsparśāsahamucyate// </div>
            <div class="l">&amp;`raktaṃ saśūlaṃ kaṇḍūmat sasphoṭaṃ' iti pā-. </div>
            <div class="l"> pāmā śvetāruṇaśyāvāḥ kaṇḍūlāḥ piḍakā bhṛśam/ </div>
            <div class="l">sphoṭāḥ śvetāruṇābhāso visphoṭāḥ syustanutvacaḥ// </div>
            <div class="l">raktaṃ śyāvaṃ sadāhārti śatāruḥ syādbahuvraṇam/ </div>
            <div class="l">sakaṇḍūḥ piḍakā śyāvā bahusrāvā vicarcikā// </div>
            <div class="l">ityekādaśa kṣudrakuṣṭhāni/ </div>
            <div class="l">vāte+adhikatare kuṣṭhaṃ kāpālaṃ maṇḍalaṃ kaphe/ </div>
            <div class="l">pitte tvaudumbaraṃ vidyāt kākaṇaṃ tu tridoṣajam// </div>
            <div class="l">vātapitte śleṣmapitte vātaśleṣmaṇi cādhike/ </div>
            <div class="l">ṛṣyajihvaṃ puṇḍarīkaṃ sidhmakuṣṭhaṃ ca jāyate// </div>
            <div class="l">carmākhyamekakuṣṭhaṃ ca kiṭimaṃ savipādikam/ </div>
            <div class="l">kuṣṭhaṃ cālasakaṃ jñeyaṃ prāyo vātakaphādhikam// </div>
            <div class="l">pāmā śatārurvisphoṭaṃ dadruścarmadalaṃ tathā/ </div>
            <div class="l">pittaśleṣmādhikaṃ prāyaḥ kaphaprāyā vicarcikā// </div>
            <div class="l">sarvaṃ tridoṣajaṃ kuṣṭhaṃ doṣāṇāṃ tu balābalam/ </div>
            <div class="l">yathāsvairlakṣaṇairbuddhvā kuṣṭhānāṃ kriyate kriyā// </div>
            <div class="l">doṣasya yasya paśyet kuṣṭheṣu viśeṣaliṅgamudriktam/ </div>
            <div class="l">tasyaiva śamaṃ kuryāttataḥ paraṃ cānubandhasya// </div>
            <div class="l">kuṣṭhaviśeṣairdoṣā doṣaviśeṣaiḥ punaśca kuṣṭhāni/ </div>
            <div class="l">jñāyante &amp;tairheturhetustāṃśca prakāśayati// </div>
            <div class="l">&amp;`te hetuṃ hetustāṃśca' iti pā-.</div>
            <div class="l"> raukṣyaṃ śoṣastodaḥ śūlaṃ saṃkocanaṃ tathā+āyāmaḥ/ </div>
            <div class="l">pāruṣyaṃ kharabhāvo harṣaḥ śyāvāruṇatvaṃ ca// </div>
            <div class="l">kuṣṭheṣu vātaliṅgaṃ, dāho rāgaḥ parisravaḥ pākaḥ/ </div>
            <div class="l">visro gandhaḥ kledastathā+aṅgapatanaṃ ca pittakṛtam// </div>
            <div class="l">śvaityaṃ śaityaṃ kaṇḍūḥ sthairyaṃ cotsedhagauravasnehāḥ/ </div>
            <div class="l">kuṣṭheṣu tu kaphaliṅgaṃ jantubhirabhibhakṣaṇaṃ kledaḥ// </div>
            <div class="l">sarvairliṅgairyuktaṃ matimān vivarjayedabalam/ </div>
            <div class="l">tṛṣṇādāhaparītaṃ śāntāgniṃ jantubhirjagdham// </div>
            <div class="l">vātakaphaprabalaṃ yadyadekadoṣolbaṇaṃ na tat kṛcchram/ </div>
            <div class="l">kaphapitta-vātapittaprabalāni tu kṛcchrasādhyāni// </div>
            <div class="l">vātottareṣu sarpirvamanaṃ śleṣmottareṣu kuṣṭheṣu/ </div>
            <div class="l">pittottareṣu mokṣo raktasya virecanaṃ cāgre// </div>
            <div class="l">vamanavirecanayogāḥ kalpoktāḥ kuṣṭhināṃ prayoktavyāḥ/ </div>
            <div class="l">pracchanamalpe kuṣṭhe mahati ca śastaṃ sirāvyadhanam// </div>
            <div class="l">bahudoṣaḥ saṃśodhyaḥ kuṣṭhī bahuśo+anurakṣatā prāṇān/ </div>
            <div class="l">doṣe hyatimātrahṛte vāyurhanyādabalamāśu// </div>
            <div class="l">snehasya pānamiṣṭaṃ śuddhe koṣṭhe pravāhite rakte/ </div>
            <div class="l">vāyurhi śuddhakoṣṭhaṃ kuṣṭhinamabalaṃ viśati śīghram// </div>
            <div class="l">doṣotkliṣṭe hṛdaye vāmyaḥ kuṣṭheṣu cordhvabhāgeṣu/ </div>
            <div class="l">kuṭajaphalamadanamadhukaiḥ sapaṭolairnimbarasayuktaiḥ// </div>
            <div class="l">śītarasaḥ pakvaraso madhūni madhukaṃ ca vamanāni/ </div>
            <div class="l">kuṣṭheṣu trivṛtā dantī triphalā ca virecane śastā// </div>
            <div class="l">sauvīrakaṃ tuṣodakamāloḍanamāsavāśca sīdhūni/ </div>
            <div class="l">śaṃsantyadhoharāṇāṃ yathāvirekaṃ kramaśceṣṭaḥ// </div>
            <div class="l">dārvībṛhatīsevyaiḥ paṭolapicumardamadanakṛtamālaiḥ/ </div>
            <div class="l">sasnehairāsthāpyaḥ kuṣṭhī sakaliṅgayavamustaiḥ// </div>
            <div class="l">vātolbaṇaṃ viriktaṃ nirūḍhamanuvāsanārhamālakṣya/ </div>
            <div class="l">phalamadhukanimbakuṭajaiḥ sapaṭolaiḥ sādhayetsneham// </div>
            <div class="l">saindhavadantīmaricaṃ phaṇijjhakaḥ pippalī karañjaphalam/ </div>
            <div class="l">nasyaṃ syātsaviḍaṅgaṃ krimikuṣṭha-&amp;kaphaprakopaghnam// </div>
            <div class="l">&amp;`-kaphapradoṣaghnam' iti pā-.</div>
            <div class="l"> vairecanikairdhūmaiḥ ślokasthāneritaiḥ praśāmyanti/ </div>
            <div class="l">kṛmayaḥ kuṣṭhakilāsāḥ prayojitairuttamāṅgasthāḥ// </div>
            <div class="l">sthirakaṭhinamaṇḍalānāṃ svinnānāṃ prastarapraṇāḍībhiḥ/ </div>
            <div class="l">kūrcairvighaṭṭitānāṃ raktotkleśo+apanetavyaḥ// </div>
            <div class="l">ānūpavārijānāṃ māṃsānāṃ poṭṭalaiḥ sukhoṣṇaiśca/ </div>
            <div class="l">&amp;svinnotsannaṃ vilikhet kuṣṭhaṃ tīkṣṇena śastreṇa// </div>
            <div class="l">&amp;`svinnotsvinnaṃ' iti pā-</div>
            <div class="l"> rudhirāgamārthamathavā &amp;śṛṅgālābūni yojayet kuṣṭhe/ </div>
            <div class="l">pracchitamalpaṃ kuṣṭhaṃ virecayedvā jalaukobhiḥ// </div>
            <div class="l">&amp;`śṛṅgālābūbhirāharedrudhiram' iti pā-.</div>
            <div class="l"> ye lepāḥ kuṣṭhānāṃ yujyante nirhṛtāsradoṣāṇām/ </div>
            <div class="l">saṃśodhitāśayānāṃ sadyaḥ siddhirbhavetteṣām// </div>
            <div class="l">yeṣu na śastraṃ kramate sparśendriyanāśanāni yāni syuḥ/ </div>
            <div class="l">teṣu nipātyaḥ kṣāro raktaṃ doṣaṃ ca visrāvya// </div>
            <div class="l">pāṣāṇakaṭhinaparuṣe supte kuṣṭhe sthire purāṇe ca/ </div>
            <div class="l">pītāgadasya kāryo viṣaiḥ pradeho+agadaiścānu// </div>
            <div class="l">stabdhāni suptasuptānyasvedanakaṇḍulāni kuṣṭhāni/ </div>
            <div class="l">kūrcairdantītrivṛtākaravīrakarañjakuṭajānām// </div>
            <div class="l">jātyarkanimbajairvā patraiḥ śastraiḥ samudraphenairvā/ </div>
            <div class="l">ghṛṣṭāni gomayairvā tataḥ pradehaiḥ pradehyāni// </div>
            <div class="l">mārutakaphakuṣṭhaghnaṃ karmoktaṃ pittakuṣṭhināṃ kāryam/ </div>
            <div class="l">kaphapittaraktaharaṇaṃ tiktakaṣāyaiḥ praśamanaṃ ca// </div>
            <div class="l">sarpīṃṣi tiktakāni ca &amp;yaccānyadraktapittanut karma/ </div>
            <div class="l">bāhyābhyantaramagryaṃ tat kāryaṃ pittakuṣṭheṣu// </div>
            <div class="l">&amp;`yaccoktaṃ' iti pā-.</div>
            <div class="l"> doṣādhikyavibhāgādityetat karma kuṣṭhanut proktam/ </div>
            <div class="l">vakṣyāmi kuṣṭhaśamanaṃ prāyastvagdoṣasāmānyāt// </div>
            <div class="l">dārvī rasāñjanaṃ vā gomūtreṇa prabādhate kuṣṭham/ </div>
            <div class="l">abhayā prayojitā vā māsaṃ savyoṣaguḍatailā// </div>
            <div class="l">mūlaṃ paṭolasya tathā gavākṣyāḥ pṛthak palāṃśaṃ
              &amp;triphalātvacaśca/ </div>
            <div class="l">syāttrāyamāṇā kaṭurohiṇī ca bhāgārdhikā nāgarapādayuktā// </div>
            <div class="l">&amp;`triphalā trivṛcca' iti pā-.</div>
            <div class="l"> palaṃ tathaiṣāṃ saha cūrṇitānāṃ jale śṛtaṃ doṣaharaṃ pibennā/ </div>
            <div class="l">jīrṇe rasairdhanvamṛgadvijānāṃ purāṇaśālyodanamādadīta// </div>
            <div class="l">kuṣṭhāni śophaṃ grahaṇīpradoṣamarśāṃsi kṛcchrāṇi halīmakaṃ ca/ </div>
            <div class="l">ṣaḍrātrayogena nihanti caiṣa hṛdbastiśūlaṃ viṣamajvaraṃ ca// </div>
            <div class="l">mustaṃ vyoṣaṃ triphalā mañjiṣṭhā dāru pañcamūlyau dve/ </div>
            <div class="l">saptacchadanimbatvak saviśālaścitrako mūrvā// </div>
            <div class="l">cūrṇaṃ tarpaṇabhāgairnavabhiḥ saṃyojitaṃ &amp;samadhvājyam/ </div>
            <div class="l">siddhaṃ kuṣṭhanibarhaṇametat prāyogikaṃ bhakṣyam// </div>
            <div class="l">&amp;`samadhvaṃśam' iti pā-.</div>
            <div class="l"> śvayathuṃ sapāṇḍurogaṃ śvitraṃ grahaṇīpradoṣamarśāṃsi/ </div>
            <div class="l">braghnabhagandarapiḍakākaṇḍūkoṭhāṃśca vinihanti// </div>
            <div class="l">iti mustādicūrṇam/ </div>
            <div class="l"> triphalātiviṣākaṭukānimbakaliṅgakavacāpaṭolānām/ </div>
            <div class="l">māgadhikārajanīdvayapadmakamūrvāviśālānām// </div>
            <div class="l">bhūnimbapalāśānāṃ dadyāddvipalaṃ tatastrivṛddviguṇā/ </div>
            <div class="l">tasyāśca punarbrāhmī taccūrṇaṃ suptinut paramam// </div>
            <div class="l">&amp;lelītakaprayogo rasena jātyāḥ samākṣikaḥ paramaḥ/ </div>
            <div class="l">saptadaśakuṣṭhaghātī mākṣikadhātuśca mūtreṇa// </div>
            <div class="l">&amp;`navanītakaprayogaḥ' iti pā-.</div>
            <div class="l"> &amp;śreṣṭhaṃ gandhakayogāt suvarṇamākṣikaprayogādvā/ </div>
            <div class="l">sarvavyādhinibarhaṇamadyāt kuṣṭhī rasaṃ ca nigṛhītam// </div>
            <div class="l">&amp;`evaṃ' iti pā-.</div>
            <div class="l"> vajraśilājatusahitaṃ sahitaṃ vā yogarājena/ </div>
            <div class="l">sarvavyādhipraśamanamadyātkuṣṭhī nigṛhya nityaṃ ca// </div>
            <div class="l">khadirasuradārusāraṃ śrapayitvā tadrasena toyārthaḥ/ </div>
            <div class="l">kṣaudraprasthe kāryaḥ kārye te cāṣṭapalike ca// </div>
            <div class="l">tatrāyaścūrṇānāmaṣṭapalaṃ prakṣipettathā+amūni/ </div>
            <div class="l">triphalaile tvaṅmaricaṃ patraṃ kanakaṃ ca karṣāṃśam// </div>
            <div class="l">matsyaṇḍikā madhusamā tanmāsaṃ jātamāyase bhāṇḍe/ </div>
            <div class="l">madhvāsavamācarataḥ kuṣṭhakilāse śamaṃ yātaḥ// </div>
            <div class="l">iti madhvāsavaḥ/ </div>
            <div class="l">khadirakaṣāyadroṇaṃ kumbhe ghṛtabhāvite samāvāpya/ </div>
            <div class="l">dravyāṇi cūrṇitāni ca ṣaṭpalikānyatra deyāni// </div>
            <div class="l"> triphalāvyoṣaviḍaṅgarajanīmustāṭarūṣakendrayavāḥ/ </div>
            <div class="l">sauvarṇī ca tathā tvak chinnaruhā ceti tanmāsam// </div>
            <div class="l">nidadhīta dhānyamadhye prātaḥ prātaḥ pibettato yuktyā/ </div>
            <div class="l">māsena mahākuṣṭhaṃ hantyevālpaṃ tu pakṣeṇa// </div>
            <div class="l">arśaḥśvāsabhagandarakāsakilāsapramehaśoṣāṃśca/ </div>
            <div class="l">nā bhavati kanakavarṇaḥ pītvā+ariṣṭaṃ kanakabindum// </div>
            <div class="l">iti kanakabindvariṣṭam/ </div>
            <div class="l">kuṣṭheṣvanilakaphakṛteṣvevaṃ peyastathā+api paitteṣu/ </div>
            <div class="l">kṛtamālakvāthaścāpyeṣa viśeṣāt kaphakṛteṣu// </div>
            <div class="l">triphalāsavaśca gauḍaḥ sacitrakaḥ kuṣṭharogavinihantā/ </div>
            <div class="l">kramukadaśamūladantīvarāṅgamadhuyogasaṃyuktaḥ// </div>
            <div class="l">laghūni cānnāni hitāni vidyāt kuṣṭheṣu śākāni ca tiktakāni/ </div>
            <div class="l">bhallātakaiḥ satriphalaiḥ sanimbairyuktāni cānnāni ghṛtāni caiva// </div>
            <div class="l">purāṇadhānyānyatha jāṅgalāni māṃsāni mudgāśca paṭolayuktāḥ/ </div>
            <div class="l">śastā, na gurvamlapayodadhīni nānūpamatsyā na guḍastilāśca// </div>
            <div class="l">elā kuṣṭhaṃ dārvī śatapuṣpā citrako viḍaṅgaśca/ </div>
            <div class="l">kuṣṭhālepanamiṣṭaṃ rasāñjanaṃ cābhayā caiva// </div>
            <div class="l">citrakamelāṃ &amp;bimbīṃ vṛṣakaṃ trivṛdarkanāgarakam/ </div>
            <div class="l">cūrṇīkṛtamaṣṭāhaṃ bhāvayitavyaṃ palāśasya// </div>
            <div class="l">&amp;`nimbaṃ' iti pā-.</div>
            <div class="l"> kṣāreṇa gavāṃ mūtrasrutena tenāsya maṇḍalānyāśu/ </div>
            <div class="l">bhidyante vilayanti ca liptānyarkābhitaptāni// </div>
            <div class="l">māṃsī maricaṃ lavaṇaṃ rajanī tagaraṃ sudhā gṛhāddhūmaḥ/ </div>
            <div class="l">mūtraṃ &amp;pittaṃ kṣāraḥ pālāśaḥ kuṣṭhahā lepaḥ// </div>
            <div class="l">&amp;`goḥ pittaṃ ca' iti pā-.</div>
            <div class="l"> trapu sīsamayaścūrṇaṃ maṇḍalanut phalgucitrakau bṛhatī/ </div>
            <div class="l">godhārasaḥ salavaṇo dāru ca mūtraṃ ca maṇḍalanut// </div>
            <div class="l">kadalīpalāśapāṭaliniculakṣārāmbhasā prasannena/ </div>
            <div class="l">māṃseṣu toyakāryaṃ kāryaṃ piṣṭe ca &amp;kiṇve ca// </div>
            <div class="l">&amp;`klinne' iti pā-.</div>
            <div class="l"> tairmedakaḥ sujātaḥ kiṇvairjanitaṃ pralepanaṃ śastam/ </div>
            <div class="l">maṇḍalakuṣṭhavināśanamātapasaṃsthaṃ kṛmighnaṃ ca// </div>
            <div class="l">mustaṃ madanaṃ triphalā karañja āragvadhakaliṅgayavāḥ/ </div>
            <div class="l">dārvī sasaptaparṇā snānaṃ siddhārthakaṃ nāma// </div>
            <div class="l">eṣa kaṣāyo vamanaṃ virecanaṃ varṇakastathodgharṣaḥ/ </div>
            <div class="l">tvagdoṣakuṣṭhaśophaprabādhanaḥ pāṇḍurogaghnaḥ// </div>
            <div class="l">kuṣṭhaṃ karañjabījānyeḍagajaḥ kuṣṭhasūdano lepaḥ/ </div>
            <div class="l">prapunnāḍabījasaindhavarasāñjanakapitthalodhrāśca// </div>
            <div class="l">śvetakaravīramūlaṃ kuṭajakarañjayoḥ phalaṃ tvaco dārvyāḥ/ </div>
            <div class="l">sumanaḥpravālayukto lepaḥ kuṣṭhāpahaḥ siddhaḥ// </div>
            <div class="l">lodhrasya dhātakīnāṃ vatsakabījasya naktamālasya/ </div>
            <div class="l">kalkaśca mālatīnāṃ kuṣṭheṣūnmardanālepau// </div>
            <div class="l">śairīṣī tvak puṣpaṃ kārpāsyā rājavṛkṣapatrāṇi/ </div>
            <div class="l">piṣṭā ca kākamācī caturvidhaḥ kuṣṭhanullepaḥ// </div>
            <div class="l">iti lepāḥ/ </div>
            <div class="l">dārvyā rasāñjanasya ca nimbapaṭolasya khadirasārasya/ </div>
            <div class="l">āragvadhavṛkṣakayostriphalāyāḥ saptaparṇasya// </div>
            <div class="l">iti ṣaṭ kaṣāyayogāḥ kuṣṭhaghnāḥ saptamaśca tiniśasya/ </div>
            <div class="l">snāne pāne ca hitāstathā+aṣṭamaścāśvamārasya// </div>
            <div class="l">ālepanaṃ pragharṣaṇamavacūrṇanameta eva ca kaṣāyāḥ/ </div>
            <div class="l">tailaghṛtapākayoge ceṣyante kuṣṭhaśāntyartham// </div>
            <div class="l">triphalā nimbapaṭolaṃ mañjiṣṭhā rohiṇī vacā rajanī/ </div>
            <div class="l">eṣa kaṣāyo+abhyasto nihanti kaphapittajaṃ kuṣṭham// </div>
            <div class="l">etaireva ca sarpiḥ siddhaṃ vātolbaṇaṃ jayati kuṣṭham/ </div>
            <div class="l">eṣa ca kalpo diṣṭaḥ khadirāsanadārunimbānām// </div>
            <div class="l">kuṣṭhārkatutthakaṭphalamūlakabījāni rohiṇī kaṭukā/ </div>
            <div class="l">kuṭajaphalotpalamustaṃ bṛhatīkaravīrakāsīsam// </div>
            <div class="l">eḍagajanimbapāṭhā durālabhā citrako viḍaṅgaśca/ </div>
            <div class="l">tiktālābukabījaṃ kampillakasarṣapau vacā dārvī// </div>
            <div class="l">etaistailaṃ siddhaṃ kuṣṭhaghnaṃ yoga eṣa cālepaḥ/ </div>
            <div class="l">udvartanaṃ pragharṣaṇamavacūrṇanameṣa eveṣṭaḥ// </div>
            <div class="l">śvetakaravīrakaraso gomūtraṃ citrako viḍaṅgaśca/ </div>
            <div class="l">kuṣṭheṣu tailayogaḥ siddho+ayaṃ saṃmato bhiṣajām// </div>
            <div class="l">iti śvetakaravīrādyaṃ tailam/ </div>
            <div class="l">śvetakaravīrapallavamūlatvagvatsako viḍaṅgaśca/ </div>
            <div class="l">kuṣṭhārkamūlasarṣapaśigrutvagrohiṇī kaṭukā// </div>
            <div class="l">etaistailaṃ siddhaṃ kalkaiḥ pādāṃśikairgavāṃ mūtram/ </div>
            <div class="l">dattvā tailacaturguṇamabhyaṅgāt kuṣṭhakaṇḍūghnam// </div>
            <div class="l">iti śvetakaravīrapallavādyaṃ tailam/ </div>
            <div class="l">tiktālābukabījaṃ dve tutthe rocanā haridre dve/ </div>
            <div class="l">bṛhatīphalameraṇḍaḥ saviśālaścitrako mūrvā// </div>
            <div class="l"> kāsīsahiṅguśigrutryūṣaṇasuradārutumburuviḍaṅgam/ </div>
            <div class="l">lāṅgalakaṃ kuṭajatvak kaṭukākhyā rohiṇī caiva// </div>
            <div class="l">sarṣapatailaṃ kalkairetairmūtre caturguṇe sādhyam/ </div>
            <div class="l">kaṇḍūkuṣṭhavināśanamabhyaṅgānmārutakaphahantṛ// </div>
            <div class="l">iti tiktekṣvākvāditailam/ </div>
            <div class="l">kanakakṣīrī śailā bhārgī dantyāḥ phalāni mūlaṃ ca/ </div>
            <div class="l">jātīpravālasarṣapalaśunaviḍaṅgaṃ karañjatvak// </div>
            <div class="l"> saptacchadārkapallavamūlatvaṅnimbacitrakāsphotāḥ/ </div>
            <div class="l">guñjairaṇḍaṃ bṛhatīmūlakasurasārjakaphalāni// </div>
            <div class="l">&amp;kuṣṭhaṃ pāṭhā mustaṃ tumburumūrvāvacāḥ saṣaḍgranthāḥ/ </div>
            <div class="l">eḍagajakuṭajaśigrutryūṣaṇabhallātakakṣavakāḥ// </div>
            <div class="l">&amp;`kuṣṭhaṃ tumbaru pāṭhā mūrvā vacā+atha ṣaḍgranthā' iti pā-.</div>
            <div class="l"> haritālamavākpuṣpī tutthaṃ kampillako+amṛtāsaṃjñaḥ/ </div>
            <div class="l">saurāṣṭrī kāsīsaṃ dārvītvak sarjikālavaṇam// </div>
            <div class="l">kalkairetaistailaṃ karavīrakamūlapallavakaṣāye/ </div>
            <div class="l">sārṣapamathavā tailaṃ gomūtracaturguṇaṃ sādhyam// </div>
            <div class="l">sthāpyaṃ kaṭukālābuni tatsiddhaṃ tena maṇḍalānyāśu/ </div>
            <div class="l">bhindyādbhiṣagabhyaṅgātkṛmīṃśca kaṇḍūṃ ca vinihanyāt// </div>
            <div class="l">iti kanakakṣīrītailam/ </div>
            <div class="l">kuṣṭhaṃ tamālapatraṃ maricaṃ samanaḥśilaṃ sakāsīsam/ </div>
            <div class="l">tailena yuktamuṣitaṃ saptāhaṃ bhājane tāmre// </div>
            <div class="l">tenāliptaṃ sidhmaṃ &amp;saptāhādvyeti tiṣṭhato gharme/ </div>
            <div class="l">māsānnavaṃ kilāsaṃ snānaṃ muktvā viśuddhatanoḥ// </div>
            <div class="l">iti sidhme lepaḥ/ </div>
            <div class="l">&amp;`saptāhāddharmasevino vyeti' iti pā-.</div>
            <div class="l"> sarṣapakarañjakoṣātakīnāṃ tailānyatheṅgudīnāṃ ca/ </div>
            <div class="l">kuṣṭheṣu hitānyāhustailaṃ yaccāpi khadirasārasya// </div>
            <div class="l">jīvantī mañjiṣṭhā dārvī kampillakaḥ payastuttham/ </div>
            <div class="l">eṣa ghṛtatailapākaḥ siddhaḥ siddhe ca sarjarasaḥ// </div>
            <div class="l">deyaḥ samadhūcchiṣṭo vipādikā tena śāmyate+abhyaktā/ </div>
            <div class="l">carmaikakuṣṭhakiṭimaṃ kuṣṭhaṃ śāmyatyalasakaṃ ca// </div>
            <div class="l">iti vipādikāharaghṛtataile/ </div>
            <div class="l">&amp;kiṇvaṃ varāharudhiraṃ pṛthvīkā saindhavaṃ ca lepaḥ syāt/ </div>
            <div class="l">lepo yojyaḥ kustumburūṇi kuṣṭhaṃ ca maṇḍalanut// </div>
            <div class="l">&amp;`klinnaṃ' iti pā-.</div>
            <div class="l"> pūtīkadārujaṭilāḥ pakvasurā kṣaudramudgaparṇyau ca/ </div>
            <div class="l">lepaḥ sakākanāso maṇḍalakuṣṭhāpahaḥ siddhaḥ// </div>
            <div class="l">citrakaśobhāñjanakau guḍūcyapāmārgadevadārūṇi/ </div>
            <div class="l">khadiro dhavaścalepaḥ śyāmā dantī dravantī ca// </div>
            <div class="l">lākṣārasāñjanailāḥ punarnavā ceti kuṣṭhino lepāḥ/ </div>
            <div class="l">dadhimaṇḍayutāḥ sarve deyāḥ ṣaṇmārutakaphakuṣṭhaghnāḥ// </div>
            <div class="l">eḍagajakuṣṭhasaindhavasauvīrakasarṣapaiḥ kṛmighnaiśca/ </div>
            <div class="l">kṛmikuṣṭhamaṇḍalākhyaṃ dadrūkuṣṭhaṃ ca śamamupaiti// </div>
            <div class="l">eḍagajaḥ sarjaraso mūlakabījaṃ ca sidhmakuṣṭhānām/ </div>
            <div class="l">kāñjikayuktaṃ tu pṛthaṅmatamidamudvartanaṃ lepāḥ// </div>
            <div class="l">vāsā triphalā pāne snāne codvartane pralepe ca/ </div>
            <div class="l">bṛhatīsevyapaṭolāḥ sasārivā rohiṇī caiva// </div>
            <div class="l"> khadirāvaghātakakubharohītakalodhrakuṭajadhavanimbāḥ/ </div>
            <div class="l">saptacchadakaravīrāḥ śasyante snānapāneṣu// </div>
            <div class="l">jalavāpyalohakeśarapatraplavacandanaṃ mṛṇālāni/ </div>
            <div class="l">bhāgottarāṇi siddhaṃ pralepanaṃ pittakaphakuṣṭhe// </div>
            <div class="l"> yaṣṭyāhvalodhrapadmakapaṭolapicumardacandanarasāśca/ </div>
            <div class="l">snāne pāne ca hitāḥ suśītalāḥ pittakuṣṭhibhyaḥ// </div>
            <div class="l">ālepanaṃ priyaṅgurhareṇukā vatsakasya ca phalāni/ </div>
            <div class="l">sātiviṣā ca sasevyā sacandanā rohiṇī kaṭukā// </div>
            <div class="l">tiktaghṛtairdhautaghṛtairabhyaṅgo dahyamānakuṣṭheṣu/ </div>
            <div class="l">tailaiścandanamadhukaprapauṇḍarīkotpalayutaiśca// </div>
            <div class="l">klede prapatati cāṅge dāhe visphoṭake sacarmadale/ </div>
            <div class="l">śītāḥ pradehasekā vyadho vireko ghṛtaṃ tiktam// </div>
            <div class="l">khadiraghṛtaṃ nimbaghṛtaṃ dārvīghṛtamuttamaṃ paṭolaghṛtam/ </div>
            <div class="l">kuṣṭheṣu raktapittaprabaleṣu bhiṣagjitaṃ siddham// </div>
            <div class="l">triphalātvaco+ardhapalikāḥ paṭolapatraṃ ca kārṣikāḥ śeṣāḥ/ </div>
            <div class="l">kaṭurohiṇī sanimbā yaṣṭyāhvā trāyamāṇā ca// </div>
            <div class="l">eṣa kaṣāyaḥ sādhyo dattvā dvipalaṃ masūravidalānām/ </div>
            <div class="l">salilāḍhake+aṣṭabhage śeṣe pūto raso grāhyaḥ// </div>
            <div class="l">te &amp;ca kaṣāye+aṣṭapale catuṣpalaṃ sarpiṣaśca paktavyam/ </div>
            <div class="l">yāvatsyādaṣṭapalaṃ śeṣaṃ peyaṃ tataḥ koṣṇam// </div>
            <div class="l">&amp;`tatra' iti pā-.</div>
            <div class="l"> tadvātapittakuṣṭhaṃ vīsarpaṃ vātaśoṇitaṃ prabalam/ </div>
            <div class="l">jvaradāhagulmavidradhivibhramavisphoṭakān hanti// </div>
            <div class="l">nimbapaṭolaṃ dārvīṃ durālabhāṃ tiktarohiṇīṃ triphalām/ </div>
            <div class="l">kuryādardhadalāṃśaṃ parpaṭakaṃ trāyamāṇāṃ ca// </div>
            <div class="l">salilāḍhakasiddhānāṃ rase+aṣṭabhāgasthite kṣipet pūte/ </div>
            <div class="l">candanakirātatiktakamāgadhikāstrāyamāṇāṃ ca// </div>
            <div class="l">mustaṃ vatsakabījaṃ kalkīkṛtyārdhakārṣikān bhāgān/ </div>
            <div class="l">navasarpiṣaśca &amp;ṣaṭpalametatsiddhaṃ ghṛtaṃ peyam// </div>
            <div class="l">&amp;`tiktaṃ' iti pā-.</div>
            <div class="l"> kuṣṭhajvaragulmārśograhaṇīpāṇḍvāmayaśvayathuhāri/ </div>
            <div class="l">pāmāvisarpapiḍakākaṇḍūmadagaṇḍanutsiddham// </div>
            <div class="l">iti tiktaṣaṭpalakaṃ ghṛtam/ </div>
            <div class="l">saptacchadaṃ prativiṣāṃ śampākaṃ tiktarohiṇīṃ pāṭhām/ </div>
            <div class="l">mustamuśīraṃ triphalāṃ paṭolapicumardaparpaṭakam// </div>
            <div class="l">dhanvayavāsaṃ candanamupakulyāṃ padmakaṃ haridre dve/ </div>
            <div class="l">ṣaḍgranthāṃ saviśālāṃ śatāvarīṃ sārive cobhe// </div>
            <div class="l">vatsakabījaṃ &amp;yāsaṃ mūrvāmamṛtāṃ kirātatiktaṃ ca/ </div>
            <div class="l">kalkān kuryānmatimānyaṣṭyāhvaṃ trāyamāṇāṃ ca// </div>
            <div class="l">&amp;`vāsāṃ' iti pā-.</div>
            <div class="l"> &amp;kalkaścāturbhāgo jalamaṣṭaguṇaṃ raso+amṛtaphalānām/ </div>
            <div class="l">dviguṇo ghṛtātpradeyastatsarpiḥ pāyayetsiddham// </div>
            <div class="l">&amp;`kalkaścaturthabhāgaḥ' iti pā-.</div>
            <div class="l"> kuṣṭhāni raktapittaprabalānyarśāṃsi raktavāhīni/ </div>
            <div class="l">&amp;vīsarpamamlapittaṃ vātāsṛk pāṇḍurogaṃ ca// </div>
            <div class="l">&amp;`vīsarparaktapittaṃ' iti pā-.</div>
            <div class="l"> visphoṭakānsapāmānunmādaṃ kāmalāṃ jvaraṃ kaṇḍūm/ </div>
            <div class="l">hṛdrogagulmapiḍakā asṛgdaraṃ gaṇḍamālāṃ ca// </div>
            <div class="l">hanyādetat sarpiḥ pītaṃ kāle yathābalaṃ sadyaḥ/ </div>
            <div class="l">yogaśatairapyajitānmahāvikārānmahātiktam// </div>
            <div class="l">iti mahātiktakaṃ ghṛtam/ </div>
            <div class="l">doṣe hṛte+apanīte rakte bāhyāntare kṛte &amp;śamane/ </div>
            <div class="l">snehe ca kālayukte na kuṣṭham-&amp;&amp;anuvartate sādhyam// </div>
            <div class="l">&amp;`vamane' iti pā-. &amp;&amp;`ativartate' iti pā-. </div>
            <div class="l"> khadirasya tulāḥ pañca śiṃśapāsanayostule/ </div>
            <div class="l">tulārdhāḥ sarva evaite karañjāriṣṭavetasāḥ// </div>
            <div class="l">parpaṭaḥ kuṭajaścaiva vṛṣaḥ kṛmiharastathā/ </div>
            <div class="l">haridre kṛtamālaśca guḍūcī triphalā trivṛt// </div>
            <div class="l">saptaparṇaśca saṃkṣuṇṇā daśadroṇeṣu vāriṇaḥ/ </div>
            <div class="l">aṣṭabhāgāvaśeṣaṃ tu kaṣāyamavatārayet// </div>
            <div class="l">dhātrīrasaṃ ca tulyāṃśaṃ sarpiṣaścāḍhakaṃ pacet/ </div>
            <div class="l">mahātiktakakalkaistu yathoktaiḥ palasaṃmitaiḥ// </div>
            <div class="l">nihanti sarvakuṣṭhāni pānābhyaṅganiṣevaṇāt/ </div>
            <div class="l">mahākhadiramityetat paraṃ kuṣṭhavikāranut// </div>
            <div class="l">iti mahākhadiraṃ ghṛtam/ </div>
            <div class="l">prapatatsu lasīkāprasruteṣu gātreṣu jantujagdheṣu/ </div>
            <div class="l">mūtraṃ nimbaviḍaṅge snānaṃ pānaṃ pradehaśca// </div>
            <div class="l">vṛṣakuṭajasaptaparṇāḥ karavīrakarañjanimbakhadirāśca/ </div>
            <div class="l">snāne pāne lepe krimikuṣṭhanudaḥ sagomūtrāḥ// </div>
            <div class="l">pānāhāravidhāne prasecane dhūpane pradehe ca/ </div>
            <div class="l">kṛmināśanaṃ viḍaṅgaṃ viśiṣyate kuṣṭhahā khadiraḥ// </div>
            <div class="l">eḍagajaḥ saviḍaṅgo mūlānyāragvadhasya kuṣṭhānām/ </div>
            <div class="l">uddālanaṃ śvadantā gośvavarāhoṣṭradantāśca// </div>
            <div class="l">eḍagajaḥ saviḍaṅgo dve ca niśe rājavṛkṣamūlaṃ ca/ </div>
            <div class="l">kuṣṭhoddālanamagryaṃ sapippalīpākalaṃ yojyam// </div>
            <div class="l">śvitrāṇāṃ &amp;saviśeṣaṃ yoktavyaṃ sarvato viśuddhānām/ </div>
            <div class="l">śvitre sraṃsanamagryaṃ malapūrasa iṣyate saguḍaḥ// </div>
            <div class="l">&amp;`praśamārthaṃ' iti pā-.</div>
            <div class="l"> taṃ pītvā susnigdho yathābalaṃ sūryapādasaṃtāpam/ </div>
            <div class="l">saṃseveta viriktastryahaṃ pipāsuḥ pibet peyām// </div>
            <div class="l">śvitre+aṅge ye sphoṭā jāyante kaṇṭakena tānbhindyāt/ </div>
            <div class="l">sphoṭeṣu visruteṣu prātaḥ prātaḥ pibet pakṣam// </div>
            <div class="l">malapūmasanaṃ priyaṅguṃ śatapuṣpāṃ cāmbhasā samutkvāthya/ </div>
            <div class="l">pālāśaṃ vā kṣāraṃ yathābalaṃ phāṇitopetam// </div>
            <div class="l">yaccānyat kuṣṭhaghnaṃ śvitrāṇāṃ sarvameva tacchastam/ </div>
            <div class="l">khadirodakasaṃyuktaṃ khadirodakapānamagryaṃ vā// </div>
            <div class="l">samanaḥśilaṃ viḍaṅgaṃ kāsīsaṃ rocanāṃ kanakapuṣpīm/ </div>
            <div class="l">śvitrāṇāṃ praśamāarthaṃ sasaindhavaṃ lepanaṃ dadyāt// </div>
            <div class="l">kadalīkṣārayutaṃ vā kharāsthi dagdhaṃ gavāṃ rudhirayuktam/ </div>
            <div class="l">hastimadādhyuṣitaṃ vā mālatyāḥ korakakṣāram// </div>
            <div class="l">nīlotpalaṃ sakuṣṭhaṃ sasaindhavaṃ hastimūtrapiṣṭaṃ vā/ </div>
            <div class="l">mūlakabījāvalgujalepaḥ piṣṭo gavāṃ mūtre// </div>
            <div class="l">kākodumbarikā vā sāvalgujacitrakā gavāṃ mūtre/ </div>
            <div class="l">piṣṭā manaḥśilā vā saṃyuktā barhipittena// </div>
            <div class="l">lepaḥ kilāsahantā bījānyāvalgujāni lākṣā ca/ </div>
            <div class="l">gopittamañjane dve pippalyaḥ kālaloharajaḥ// </div>
            <div class="l">śuddhyā śoṇitamokṣairvirūkṣaṇairbhakṣaṇaiśca saktūnām/ </div>
            <div class="l">śvitraṃ kasyacideva praṇaśyati kṣīṇapāpasya// </div>
            <div class="l">dāruṇaṃ &amp;cāruṇaṃ śvitraṃ kilāsaṃ nāmabhistribhiḥ/ </div>
            <div class="l">vijñeyaṃ trividhaṃ &amp;&amp;tacca tridoṣaṃ prāyaśaśca tat// </div>
            <div class="l">&amp;`dāraṇaṃ cāraṇaṃ' iti pā-. &amp;&amp;`yaducyate tattrividhaṃ' iti pā-.</div>
            <div class="l"> doṣe raktāśrite raktaṃ tāmraṃ māṃsasamāśrite/ </div>
            <div class="l">śvetaṃ medaḥśrite śvitraṃ guru taccottarottaram// </div>
            <div class="l">yat parasparato+abhinnaṃ bahu yadraktalomavat/ </div>
            <div class="l">yacca varṣagaṇotpannaṃ tacchvitraṃ naiva sidhyati// </div>
            <div class="l">araktaloma tanu yat pāṇḍu nāticirotthitam/ </div>
            <div class="l">madhyāvakāśe cocchūnaṃ śvitraṃ tatsādhyamucyate// </div>
            <div class="l">vacāṃsyatathyāni kṛtaghnabhāvo nindā &amp;surāṇāṃ gurudharṣaṇaṃ
              ca/ </div>
            <div class="l">pāpakriyā pūrvakṛtaṃ ca karma hetuḥ kilāsasya virodhi cānnam// </div>
            <div class="l">&amp;`gurūṇāṃ' iti pā-.</div>
          </div>
          <p id="CS.6.7.178"><a name="CS.6.7.178"><!--anchor--></a> tatra ślokāḥ--- </p>
          <div class="lg">
            <div class="l">heturdravyaṃ liṅgaṃ vividhaṃ ye yeṣu cādhikā doṣāḥ/ </div>
            <div class="l">kuṣṭheṣu doṣaliṅgaṃ samāsato doṣanirdeśaḥ// </div>
            <div class="l">sādhyamasādhyaṃ kṛcchraṃ kuṣṭhaṃ kuṣṭhāpahāśca ye yogāḥ/ </div>
            <div class="l">siddhāḥ kilāsaheturliṅgaṃ gurulāghavaṃ tathā śāntiḥ// </div>
            <div class="l">iti saṃgrahaḥ praṇīto maharṣiṇā kuṣṭhanāśane+adhyāye/ </div>
            <div class="l">smṛtibuddhivardhanārthaṃ śiṣyāya hutāśaveśāya// </div>
          </div>
          <p><a name="idp8546688"><!--anchor--></a> ityagniveśakṛte tantre carakapratisaṃskṛte cikitsitasthāne kuṣṭhacikitsitaṃ nāma
            saptamo+adhyāyaḥ//7// </p>
        </div>


        <div class="teidiv1" id="div2_body.1_div1.6_div2.8"><h3><a name="body.1_div1.6_div2.8"></a>6.8.  aṣṭamo+adhyāyaḥ/</h3>
          
          <p id="CS.6.8.1"><a name="CS.6.8.1"><!--anchor--></a>athāto rājayakṣmacikitsitaṃ vyākhyāsyāmaḥ// </p>
          <p id="CS.6.8.2"><a name="CS.6.8.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">divaukasāṃ kathayatāmṛṣibhirvai śrutā kathā/ </div>
            <div class="l">kāmavyasanasaṃyuktā paurāṇī śaśinaṃ prati// </div>
            <div class="l">rohiṇyāmatisaktasya śarīraṃ nānurakṣataḥ/ </div>
            <div class="l">ājagāmālpatāmindordehaḥ snehaparikṣayāt// </div>
            <div class="l">duhitṝṇāmasaṃbhogāccheṣāṇāṃ ca prajāpateḥ/ </div>
            <div class="l">krodho niḥśvāsarūpeṇa mūrtimān niḥsṛto mukhāt// </div>
            <div class="l">prajāpaterhi duhitṝraṣṭāviṃśatimaṃśumān/ </div>
            <div class="l">bhāryārthaṃ pratijagrāha na ca sarvāsvavartata// </div>
            <div class="l">guruṇā tamavadhyātaṃ bhāryāsvasamavartinam/ </div>
            <div class="l">rajaḥparītamabalaṃ yakṣmā śaśinamāviśat// </div>
            <div class="l">so+abhibhūto+&amp;atimahatā gurukrodhena niṣprabhaḥ/ </div>
            <div class="l">devadevarṣisahito jagāma śaraṇaṃ gurum// </div>
            <div class="l">atha candramasaḥ śuddhāṃ matiṃ buddhā prajāpatiḥ/ </div>
            <div class="l">prasādaṃ kṛtavān somastato+aśvibhyāṃ cikitsitaḥ// </div>
            <div class="l">sa vimuktagrahaścandro virarāja viśeṣataḥ/ </div>
            <div class="l">&amp;aujasā vardhito+aśvibhyāṃ śuddhaṃ sattvamavāpa ca// </div>
            <div class="l">krodho yakṣmā jvaro roga ekārtho duḥkhasaṃjñakaḥ/ </div>
            <div class="l">yasmāt sa rājñaḥ prāgāsīdrājayakṣmā tato mataḥ// </div>
            <div class="l">sa yakṣmā huṅkṛto+aśvibhyāṃ mānuṣaṃ lokamāgataḥ/ </div>
            <div class="l">labdhvā caturvidhaṃ hetuṃ samāviśati mānavān// </div>
            <div class="l">ayathābalamārambhaṃ vegasaṃdhāraṇaṃ kṣayam/ </div>
            <div class="l">yakṣmaṇaḥ kāraṇaṃ vidyāccaturthaṃ viṣamāśanam// </div>
            <div class="l">yuddhādhyayanabhārādhvalaṅghanaplavanādibhiḥ/ </div>
            <div class="l">patanairabhighātairvā sāhasairvā tathā+aparaiḥ// </div>
            <div class="l">ayathābalamārambhairjantorurasi vikṣate/ </div>
            <div class="l">vāyuḥ prakupito doṣāvudīryobhau pradhāvati// </div>
            <div class="l">sa śiraḥsthaḥ śiraḥśūlaṃ karoti galamāśritaḥ/ </div>
            <div class="l">kaṇṭhoddhvaṃsaṃ ca kāsaṃ ca svarabhedamarocakam// </div>
            <div class="l">pārśvaśūlaṃ ca pārśvastho varcobhedaṃ gude sthitaḥ/ </div>
            <div class="l">jṛmbhāṃ jvaraṃ ca sandhistha uraḥsthaścoraso rujam// </div>
            <div class="l">&amp;kṣaṇanādurasaḥ kāsāt kaphaṃ ṣṭhīvet saśoṇitam/ </div>
            <div class="l">jarjareṇorasā kṛcchramuraḥśūlātipīṭitaḥ// </div>
            <div class="l">iti sāhasiko yakṣmā rūpairetaiḥ prapadyate/ </div>
            <div class="l">ekādaśabhirātmajño &amp;bhajettasmānna sāhasam// </div>
            <div class="l">hrīmattvādvā ghṛṇitvādvā bhayādvā vegamāgatam/ </div>
            <div class="l">vātamūtrapurīṣāṇāṃ nigṛhṇāti yadā naraḥ// </div>
            <div class="l">tadā vegapratīghātāt kaphapitte samīrayan/ </div>
            <div class="l">ūrdhvaṃ tiryagadhaścaiva vikārān kurute+anilaḥ// </div>
            <div class="l">pratiśyāyaṃ ca kāsaṃ ca svarabhedamarocakam/ </div>
            <div class="l">pārśvaśūlaṃ śiraḥśūlaṃ jvaramaṃsāvamardanam// </div>
            <div class="l">aṅgamardaṃ muhuśchardiṃ varcobhedaṃ trilakṣaṇam/ </div>
            <div class="l">rūpāṇyekādaśaitāni yakṣmā yairucyate mahān// </div>
            <div class="l">īrṣyotkaṇṭhābhayatrāsakrodhaśokātikarśanāt/ </div>
            <div class="l">ativyavāyānaśanācchrukramojaśca hīyate// </div>
            <div class="l">tataḥ snehakṣayādvāyurvṛddho doṣāvudīrayan/ </div>
            <div class="l">pratiśyāyaṃ jvaraṃ kāsamaṅgamardaṃ śirorujam// </div>
            <div class="l">śvāsaṃ viḍbhedamaruciṃ pārśvaśūlaṃ svarakṣayam/ </div>
            <div class="l">karoti cāṃsasaṃtāpam-&amp;ekādaśagadānimān// </div>
            <div class="l">liṅgānyāvedayantyetānyekādaśa mahāgadam/ </div>
            <div class="l">saṃprāptaṃ rājayakṣmāṇaṃ kṣayāt prāṇakṣayapradam// </div>
            <div class="l">vividhānyannapānāni vaiṣamyeṇa samaśnataḥ/ </div>
            <div class="l">janayantyāmayān ghorānviṣamānmārutādayaḥ// </div>
            <div class="l">srotāṃsi rudhirādīnāṃ vaiṣamyādviṣamaṃ gatāḥ/ </div>
            <div class="l">ruddhvā rogāya kalpante puṣyanti ca na dhātavaḥ// </div>
            <div class="l">pratiśyāyaṃ prasekaṃ ca kāsaṃ chardimarocakam/ </div>
            <div class="l">jvaramaṃsābhitāpaṃ ca chardanaṃ rudhirasya ca// </div>
            <div class="l">pārśvaśūlaṃ śiraḥśūlaṃ svarabhedamathāpi ca/ </div>
            <div class="l">kaphapittānilakṛtaṃ liṅgaṃ vidyādyathākramam// </div>
            <div class="l">iti vyādhisamūhasya &amp;rogarājasya hetujam/ </div>
            <div class="l">rūpamekādaśavidhaṃ hetuścoktaścaturvidhaḥ// </div>
            <div class="l">pūrvarūpaṃ pratiśyāyo daurbalyaṃ doṣadarśanam/ </div>
            <div class="l">adoṣeṣvapi bhāveṣu kāye bībhatsadarśanam// </div>
            <div class="l">ghṛṇitvamaśnataścāpi balamāṃsaparikṣayaḥ/ </div>
            <div class="l">strīmadyamāṃsapriyatā priyatā cāvaguṇṭhane// </div>
            <div class="l">makṣikāghuṇakeśānāṃ tṛṇānāṃ patanāni ca/ </div>
            <div class="l">prāyo+annapāne keśānāṃ nakhānāṃ cābhivardhanam// </div>
            <div class="l">patatribhiḥ pataṅgaiśca śvāpadaiścābhidharṣaṇam/ </div>
            <div class="l">svapne keśāsthirāśīnāṃ bhasmanaścādhirohaṇam// </div>
            <div class="l">jalāśayānāṃ śailānāṃ vanānāṃ jyotiṣāmapi/ </div>
            <div class="l">śuṣyatāṃ kṣīyamāṇānāṃ patatāṃ yacca darśanam// </div>
            <div class="l">prāgrūpaṃ bahurūpasya tajjñeyaṃ rājayakṣmaṇaḥ/ </div>
            <div class="l">rūpaṃ tvasya yathoddeśaṃ &amp;nirdekṣyāmi sabheṣajam// </div>
            <div class="l">yathāsvenoṣmaṇā pākaṃ śārīrā yānti dhātavaḥ/ </div>
            <div class="l">srotasā ca yathāsvena dhātuḥ puṣyati dhātutaḥ// </div>
            <div class="l">srotasāṃ saṃnirodhācca raktādīnāṃ ca saṃkṣayāt/ </div>
            <div class="l">dhātūṣmaṇāṃ cāpacayādrājayakṣmā pravartate// </div>
            <div class="l">tasmin kāle pacatyagniryadannaṃ koṣṭhasaṃśritam/ </div>
            <div class="l">malībhavati tat prāyaḥ kalpate kiṃcidojase// </div>
            <div class="l">tasmāt purīṣaṃ saṃrakṣyaṃ viśeṣādrājayakṣmiṇaḥ/ </div>
            <div class="l">sarvadhātukṣayārtasya balaṃ tasya hi viḍbalam// </div>
            <div class="l">rasaḥ srotaḥsu ruddheṣu svasthānastho &amp;vidahyate/ </div>
            <div class="l">sa ūrdhvaṃ kāsavegena bahurūpaḥ pravatate// </div>
            <div class="l">jāyante vyādhayaścātaḥ ṣaḍekādaśa vā punaḥ/ </div>
            <div class="l">yeṣāṃ saṃghātayogena rājayakṣmeti kathyate// </div>
            <div class="l">kāṃso+asatāpo vaisvaryaṃ jvaraḥ pārśvaśirorujā/ </div>
            <div class="l">chardanaṃ raktakaphayoḥ śvāsavarcogado+aruciḥ// </div>
            <div class="l">rūpāṇyekādaśaitāni yakṣmaṇaḥ ṣaḍimāni vā/ </div>
            <div class="l">kāso jvaraḥ pārśvaśūlaṃ svaravarcogado+aruciḥ// </div>
            <div class="l">sarvairardhaistribhirvā+api liṅgairmāṃsabalakṣaye/ </div>
            <div class="l">yukto varjyaścikitsyastu sarvarūpo+apyato+anyathā// </div>
            <div class="l">ghrāṇamūle sthitaḥ śleṣmā rudhiraṃ pittameva vā/ </div>
            <div class="l">mārutādhmātaśiraso mārutaṃ śyāyate prati// </div>
            <div class="l">pratiśyāyastato ghoro jāyate dehakarśanaḥ/ </div>
            <div class="l">tasya rūpaṃ śiraḥśūlaṃ gauravaṃ ghrāṇaviplavaḥ// </div>
            <div class="l">jvaraḥ kāsaḥ kaphotkleśaḥ svarabhedo+aruciḥ klamaḥ/ </div>
            <div class="l">indriyāṇāmasāmarthyaṃ yakṣmā &amp;cātaḥ prajāyate// </div>
            <div class="l">picchilaṃ bahalaṃ visraṃ haritaṃ śvetapītakam/ </div>
            <div class="l">kāsamāno rasaṃ yakṣmī &amp;niṣṭhīvati kaphānugam// </div>
            <div class="l">aṃsapārśvābhitāpaśca &amp;saṃtāpaḥ karapādayoḥ/ </div>
            <div class="l">jvaraḥ sarvāṅgagaśceti lakṣaṇaṃ rājayakṣmaṇaḥ// </div>
            <div class="l">vātātpittātkaphādraktāt kāsavegāt sapīnasāt/ </div>
            <div class="l">svarabhedo bhavedvātādrūkṣaḥ kṣāmaścalaḥ svaraḥ// </div>
            <div class="l">tālukaṇṭhapariploṣaḥ pittādvaktumasūyate/ </div>
            <div class="l">&amp;kaphādbhedo vibaddhaśca svaraḥ &amp;khurakhurāyate// </div>
            <div class="l">sanno raktavibaddhatvāt svaraḥ kṛcchrāt pravartate/ </div>
            <div class="l">kāsātivegāt &amp;kaṣaṇaḥ pīnasātkaphavātikaḥ// </div>
            <div class="l">pārśvaśūlaṃ tvaniyataṃ saṃkocāyāmalakṣaṇam/ </div>
            <div class="l">śiraḥśūlaṃ sasaṃtāpaṃ yakṣmiṇaḥ syātsagauravam// </div>
            <div class="l">&amp;abhisanne śarīre tu yakṣmiṇo viṣamāśanāt/ </div>
            <div class="l">kaṇṭhātpravartate raktaṃ śleṣmā cotkliṣṭasaṃcitaḥ// </div>
            <div class="l">raktaṃ vibaddhamārgatvānmāṃsādīnn-&amp;ānupadyate/ </div>
            <div class="l">āmāśayasthamutkliṣṭaṃ bahutvāt kaṇṭhameti ca// </div>
            <div class="l">vātaśleṣmavibaddhatvādurasaḥ śvāsamṛcchati/ </div>
            <div class="l">doṣairupahate cāgnau sapicchamatisāryate// </div>
            <div class="l">pṛthagdoṣaiḥ samastairvā jihvāhṛdayasaṃśritaiḥ/ </div>
            <div class="l">jāyate+arucirāhāre dviṣṭairarthaiśca mānasaiḥ// </div>
            <div class="l">kaṣāyatiktamadhurairvidyānmukharasaiḥ kramāt/ </div>
            <div class="l">vātādyairaruciṃ jātāṃ mānasīṃ doṣadarśanāt// </div>
            <div class="l">arocakāt kāsavegāddoṣotkleśādbhayādapi/ </div>
            <div class="l">chardiryā sā vikārāṇāmanyeṣāmapyupadravaḥ// </div>
            <div class="l">sarvastridoṣajo yakṣmā doṣāṇāṃ tu balābalam/ </div>
            <div class="l">parīkṣyāvāsthikaṃ vaidyaḥ śoṣiṇaṃ samupācaret// </div>
            <div class="l">pratiśyāye śiraḥśūle kāse śvāse svarakṣaye/ </div>
            <div class="l">pārśvaśūle ca vividhāḥ kriyāḥ sādhāraṇīḥ śṛṇu// </div>
            <div class="l">pīnase svedamabhyaṅgaṃ dhūmamālepanāni ca/ </div>
            <div class="l">pariṣekāvagāhāṃśca &amp;yāvakaṃ vāṭyameva ca// </div>
            <div class="l">lavaṇāmlakaṭūṣṇāṃśca rasān snehopabṛṃhitān/ </div>
            <div class="l">lāvatittiridakṣāṇāṃ vartakānāṃ ca kalpayet// </div>
            <div class="l">sapippalīkaṃ sayavaṃ sakulatthaṃ sanāgaram/ </div>
            <div class="l">dāḍimāmalakopetaṃ snigdhamājaṃ rasaṃ pibet// </div>
            <div class="l">tena ṣaḍvinivartante vikārāḥ pīnasādayaḥ/ </div>
            <div class="l">mūlakānāṃ kulatthānāṃ yūṣairvā &amp;sūpakalpitaiḥ// </div>
            <div class="l">yavagodhūmaśālyannairyathāsātmyamupācaret/ </div>
            <div class="l">pibetprasādaṃ vāruṇyā jalaṃ vā pāñcamūlikam// </div>
            <div class="l">dhānyanāgarasiddhaṃ vā tāmalakyā+athavā śṛtam/ </div>
            <div class="l">parṇinībhiścatasṛbhistena cānnāni kalpayet// </div>
            <div class="l">kṛśarotkārikāmāṣakulatthayavapāyasaiḥ/ </div>
            <div class="l">saṃkarasvedavidhinā kaṇṭhaṃ pārśvamuraḥ śiraḥ// </div>
            <div class="l">svedayet patrabhaṅgeṇa śiraśca pariṣecayet/ </div>
            <div class="l">balāguḍūcīmadhukaśṛtairṛvā vāribhiḥ sukhaiḥ// </div>
            <div class="l">bastamatsyaśirobhirvā nāḍīsvedaṃ prayojayet/ </div>
            <div class="l">kaṇṭhe śirasi pārśve ca payobhirvā savātikaiḥ// </div>
            <div class="l">audakānūpamāṃsāni salilaṃ pāñcamūlikam/ </div>
            <div class="l">sasnehamāranālaṃ vā nāḍīsvede prayojayet// </div>
            <div class="l">jīvantyāḥ śatapuṣpāyā balāyā madhukasya ca/ </div>
            <div class="l">vacāyā veśavārasya vidāryā mūlakasya ca// </div>
            <div class="l">audakānūpamāṃsānāmupanāhāḥ susaṃskṛtāḥ/ </div>
            <div class="l">śasyante sacatuḥsnehāḥ śiraḥpārśvāṃsaśūlinām// </div>
            <div class="l">śatapuṣpā samadhukaṃ kuṣṭhaṃ tagaracandane/ </div>
            <div class="l">ālepanaṃ syāt saghṛtaṃ śiraḥpārśvaṃsaśūlanut// </div>
            <div class="l">balā rāsnā tilāḥ sarpirmadhukaṃ nīlamutpalam/ </div>
            <div class="l">palaṅkaṣā devadāru candanaṃ keśaraṃ ghṛtam// </div>
            <div class="l">vīrā balā vidārī ca kṛṣṇagandhā punarnavā/ </div>
            <div class="l">śatāvarī payasyā ca kattṛṇaṃ madhukaṃ ghṛtam// </div>
            <div class="l">catvāra ete ślokārdhaiḥ pradehāḥ parikīrtitāḥ/ </div>
            <div class="l">śastāḥ saṃsṛṣṭakoṣāṇāṃ śiraḥpārśvāṃsaśūlinām// </div>
            <div class="l">nāvanaṃ dhūmapānāni snehāścauttarabhaktikāḥ/ </div>
            <div class="l">&amp;tailānyabhyaṅgayogīni bastikarma tathā param// </div>
            <div class="l">śṛṅgālābujalaukobhiḥ praduṣṭaṃ vyadhanena vā/ </div>
            <div class="l">śiraḥpārśvāṃsaśūleṣu rudhiraṃ tasya nirharet// </div>
            <div class="l">pradehaḥ saghṛtaśceṣṭaḥ padmakośīracandanaiḥ/ </div>
            <div class="l">dūrvāmadhukamañjiṣṭhākeśarairvā ghṛtāplutaiḥ// </div>
            <div class="l">&amp;prapauṇḍarīkanirguṇḍīpadmakeśaramutpalam/ </div>
            <div class="l">kaśerukāḥ payasyā ca sasarpiṣkaṃ pralepanam// </div>
            <div class="l">candanādyena tailena śatadhautena sarpiṣā/ </div>
            <div class="l">abhyaṅgaḥ, payasā sekaḥ śastaśca madhukāmbunā// </div>
            <div class="l">māhendreṇa suśītena candanādiśṛtena vā/ </div>
            <div class="l">pariṣekaḥ prayoktavya iti saṃśamanī kriyā// </div>
            <div class="l">doṣādhikānāṃ vamanaṃ śasyate savirecanam/ </div>
            <div class="l">snehasvedopapannānāṃ sasnehaṃ yanna karśanam// </div>
            <div class="l">śoṣī muñcati gātrāṇi purīṣasraṃsanādapi/ </div>
            <div class="l">abalāpekṣiṇīṃ mātrāṃ kiṃ punaryo viricyate// </div>
            <div class="l">yogān saṃśuddhakoṣṭhānāṃ kāse śvāse svarakṣaye/ </div>
            <div class="l">śiraḥpārśvāṃsaśūleṣu siddhānetānprayojayet// </div>
            <div class="l">&amp;balāvidārigandhādyairvidāryā madhukena vā/ </div>
            <div class="l">siddhaṃ salavaṇaṃ sarpirnasyaṃ syātsvaryamuttamam// </div>
            <div class="l">prapauṇḍarīkaṃ madhukaṃ pippalī bṛhatī balā/ </div>
            <div class="l">&amp;kṣīraṃ sarpiśca tatsiddhaṃ svaryaṃ syānnāvanaṃ param// </div>
            <div class="l">śiraḥpārśvāṃsaśūlaghnaṃ kāsaśvāsanibarhaṇam/ </div>
            <div class="l">prayujyamānaṃ bahuśo ghṛtaṃ cauttarabhaktikam// </div>
            <div class="l">daśamūlena payasā siddhaṃ māṃsarasena ca/ </div>
            <div class="l">balāgarbhaṃ ghṛtaṃ sadyo rogānetān prabādhate// </div>
            <div class="l">bhaktasyopari madhye vā yathāgnyabhyavacāritam/ </div>
            <div class="l">rāsnāghṛtaṃ vā sakṣīraṃ sakṣīraṃ vā balāghṛtam// </div>
            <div class="l">lehān kāsāpahān svaryāñ śvāsahikkā nibarhaṇān/ </div>
            <div class="l">śiraḥpārśvāṃsaśūlaghnān snehāṃścātaḥ paraṃ śṛṇu// </div>
            <div class="l">ghṛtaṃ &amp;kharjūramṛdvīkāśarkarākṣaudrasṃyutam/ </div>
            <div class="l">sapippalīkaṃ vaisvaryakāsaśvāsajvarāpaham// </div>
            <div class="l">daśamūlaśṛtāt kṣīrāt sarpiryadudiyānnavam/ </div>
            <div class="l">sapippalīkaṃ sakṣaudraṃ tat paraṃ svarabodhanam// </div>
            <div class="l">śiraḥpārśvāṃsaśūlaghnaṃ kāsaśvāsajvarāpaham/ </div>
            <div class="l">pañcabhiḥ pañcamūlairvā śṛtādyadudyādghṛtam// </div>
            <div class="l">pañcānāṃ pañcamūlānāṃ rase kṣīracaturguṇe/ </div>
            <div class="l">siddhaṃ sarpirjayatyetadyakṣmaṇaḥ saptakaṃ balam// </div>
            <div class="l">kharjūraṃ pippalī drākṣā pathyā śṛṅgī durālabhā/ </div>
            <div class="l">triphalā pippalī mustaṃ śṛṅgāṭaguḍaśarkarāḥ// </div>
            <div class="l">vīrā śaṭī puṣkarākhyaṃ surasaḥ śarkarā guḍaḥ/ </div>
            <div class="l">nāgaraṃ citrako lājāḥ pippalyāmalakaṃ guḍaḥ// </div>
            <div class="l">ślokārdhairvihitānetāṃllihyānnā madhusarpiṣā/ </div>
            <div class="l">kāsaśvāsāpahānsvaryānpārśvaśūlāpahāṃstathā// </div>
            <div class="l">sitopalāṃ tugākṣīrīṃ pippalīṃ bahulāṃ tvacam/ </div>
            <div class="l">antyādūrdhvaṃ dviguṇitaṃ lehayenmadhusarpiṣā// </div>
            <div class="l">cūrṇitaṃ prāśayedvā &amp;tacchvāsakāsakaphāturam/ </div>
            <div class="l">suptajihvārocakinamalpāgniṃ pārśvaśūlinam// </div>
            <div class="l">hastapādāṅgadāheṣu jvare rakte tathordhvage/ </div>
            <div class="l">vāsāghṛtaṃ śatāvaryā siddhaṃ vā paramaṃ hitam// </div>
            <div class="l">durālabhāṃ śvadaṃṣṭrāṃ ca catasraḥ parṇinīrbalām/ </div>
            <div class="l">bhāgānpalonmitān kṛtvā palaṃ parpaṭakasya ca// </div>
            <div class="l">paceddaśaguṇe toye daśabhāgāvaśeṣite/ </div>
            <div class="l">rase supūte dravyāṇāmeṣāṃ kalkān samāvapet// </div>
            <div class="l">śaṭhyāḥ puṣkaramūlasya pippalītrāyamāṇayoḥ/ </div>
            <div class="l">tāmalakyāḥ kirātānāṃ tiktasya kuṭajasya ca// </div>
            <div class="l">phalānāṃ sārivāyāśca supiṣṭān karṣasaṃmitān/ </div>
            <div class="l">tatastena ghṛtaprasthaṃ kṣīradviguṇitaṃ pacet// </div>
            <div class="l">jvaraṃ dāhaṃ bhramaṃ kāsamaṃsapārśvaśirorujam/ </div>
            <div class="l">tṛṣṇāṃ chardimatīsārametat sarpirvyapohati// </div>
            <div class="l">jīvantīṃ madhukaṃ drākṣāṃ phalāni kuṭajasya ca/ </div>
            <div class="l">śaṭīṃ puṣkaramūlaṃ ca vyāghrīṃ gokṣurakaṃ balām// </div>
            <div class="l">nīlotpalaṃ tāmalakīṃ trāyamāṇāṃ kurālabhām/ </div>
            <div class="l">pippalīṃ ca samaṃ piṣṭvā ghṛtaṃ vaidyo vipācayet// </div>
            <div class="l">etadvyādhisamūhasya rogeśasya samutthitam/ </div>
            <div class="l">rūpamekādaśavidhaṃ sarpiragryaṃ vyapohati// </div>
            <div class="l">balāṃ sthirāṃ pṛśnipaṇīṃ bṛhatīṃ snidigdhikām/ </div>
            <div class="l">sādhayitvā rase tasminpayo gavyaṃ sanāgaram// </div>
            <div class="l">drākṣākharjūrasarpirbhiḥ pippalyā ca śṛtaṃ saha/ </div>
            <div class="l">sakṣaudraṃ jvarakāsaghnaṃ svaryaṃ caitat prayojayet// </div>
            <div class="l">ājasya payasaścaivaṃ prayogo jāṅgalā rasāḥ/ </div>
            <div class="l">yūṣārthe caṇakā mudgā makuṣṭhāścopakalpitāḥ// </div>
            <div class="l">jvarāṇāṃ śamanīyo yaḥ pūrvamuktaḥ kriyāvidhiḥ/ </div>
            <div class="l">yakṣmiṇāṃ jṛvaradāheṣu sasarpiṣkaḥ praśasyate// </div>
            <div class="l">kaphapraseke balavāñ ślaiṣmikaśchardayennaraḥ/ </div>
            <div class="l">payasā phalayuktena &amp;mādhukena rasena vā // </div>
            <div class="l">sarpiṣmatyā yavāgvā vā vamanīyopasiddhayā/ </div>
            <div class="l">vānto+annakāle laghvannamādadīta sadīpanam// </div>
            <div class="l">yavagodhūmamādhvīkasidhvariṣṭasurāsavān/ </div>
            <div class="l">jāṅgalāni ca śūlyāni sevamānaḥ kaphaṃ jayet// </div>
            <div class="l">śleṣmaṇo+atiprasekena vāyuḥ śleṣmāṇamasyati/ </div>
            <div class="l">kaphaprasekaṃ taṃ vidvān snigdhoṣṇenaiva nirjayet// </div>
            <div class="l">kriyā kaphapraseke yā vamyāṃ saiva praśasyate/ </div>
            <div class="l">hṛdyāni cānnapānāni vātaghnāni laghūni ca// </div>
            <div class="l">prāyeṇopahatāgnitvāt sapicchamatisāryate/ </div>
            <div class="l">prāpnoti cāsyavairasyaṃ na cānnamabhinandati// </div>
            <div class="l">tasyāgnidīpanān yogānatīsāranibarhaṇān/ </div>
            <div class="l">vaktraśuddhikarān kuryādarucipratibādhakān// </div>
            <div class="l">sanāgarānindrayavān pāyayettaṇḍulāmbunā/ </div>
            <div class="l">siddhāṃ yavāgūṃ jīrṇe ca cāṅgerītakradāḍimaiḥ// </div>
            <div class="l">pāṭhā bilvaṃ yamānī ca pātavyaṃ takrasaṃyutam/ </div>
            <div class="l">durālabhā śṛṅgaveraṃ pāṭhā ca surayā saha// </div>
            <div class="l">jambvāmramadhyaṃ bilvaṃ ca sakapitthaṃ sanāgaram/ </div>
            <div class="l">peyāmaṇḍena pātavyamatīsāranivṛttaye// </div>
            <div class="l">etāneva ca yogāṃstrīn pāṭhādīn kārayet khaḍān/ </div>
            <div class="l">&amp;sasūpyadhānyānsasnehān sāmlānsaṃgrahaṇān param// </div>
            <div class="l">vetasārjunajambūnāṃ mṛṇālīkṛṣṇagandhayoḥ/ </div>
            <div class="l">śrīparṇyā madayantyāśca yūthikāyāśca pallavān// </div>
            <div class="l">mātuluṅgasya dhātakyā dāḍimasya ca kārayet/ </div>
            <div class="l">snehāmlalavaṇopetān khaḍān sāṃgrāhikān param// </div>
            <div class="l">cāṅgeryāścukrikāyāśca dugdhikāyāśca kārayet/ </div>
            <div class="l">khaḍāndadhisaropetān sasarpiṣkānsadāḍimān// </div>
            <div class="l">māṃsānāṃ laghupākānāṃ rasāḥ sāṃgrāhikairyutāḥ/ </div>
            <div class="l">vyaṅjanārthaṃ praśasyante bhojyārthaṃ raktaśālayaḥ// </div>
            <div class="l">sthirādipañcamūlena pāne śastaṃ śṛtaṃ jalam/ </div>
            <div class="l">takraṃ surā sacukrīkā dāḍimasyāthavā rasaḥ// </div>
            <div class="l">ityuktaṃ bhinnaśakṛtāṃ dīpanaṃ grāhi bheṣajam/ </div>
            <div class="l">paraṃ mukhasya vairasyanāśanaṃ rocanaṃ &amp;śṛṇu// </div>
            <div class="l">dvau kālau dantapavanaṃ bhakṣayenmukhadhāvanam/ </div>
            <div class="l">tadvat prakṣālayedāsyaṃ dhārayet kavalagrahān// </div>
            <div class="l">pibeddhūmaṃ tato mṛṣṭamadyāddīpanapācanam/ </div>
            <div class="l">bheṣajaṃ pānamannaṃ ca hitamiṣṭopakalpitam// </div>
            <div class="l">tvaṅmustamelā dhānyāni mustamāmalakaṃ tvacam/ </div>
            <div class="l">dārvītvaco yavānī ca tejohvā pippalī tathā// </div>
            <div class="l">yavānī tintiḍīkaṃ ca pañcaite mukhadhāvanāḥ/ </div>
            <div class="l">ślokapādeṣvabhihitā rocanā mukhaśodhanāḥ// </div>
            <div class="l">guṭikāṃ dhārayedāsye cūrṇairvā śodhayenmukham/ </div>
            <div class="l">eṣāmāloḍitānāṃ vā dhārayet kavalagrahān// </div>
            <div class="l">surāmādhvīkasīdhūnāṃ tailasya madhusarpiṣoḥ/ </div>
            <div class="l">kavalān dhārayediṣṭān kṣīrasyekṣurasasya ca// </div>
            <div class="l">yavānīṃ tintiḍīkaṃ ca nāgaraṃ sāmlavetasam/ </div>
            <div class="l">dāḍimaṃ badaraṃ cāmlaṃ kārṣikaṃ copakalpayet// </div>
            <div class="l">dhānyasauvarcalājājīvarāṅgaṃ cārdhakārṣikam/ </div>
            <div class="l">pippalīnāṃ śataṃ caikaṃ dve śate maricasya ca// </div>
            <div class="l">śarkarāyāśca catvāri palānyekatra cūrṇayet/ </div>
            <div class="l">jihvāviśodhanaṃ hṛdyaṃ taccūrṇaṃ bhaktarocanam// </div>
            <div class="l">hṛtplīhapārśvaśūlaghnaṃ vibandhānāhanāśanam/ </div>
            <div class="l">kāsaśvāsaharaṃ grāhi grahaṇyarśovikāranut// </div>
            <div class="l">iti yavānīṣāḍavam/ </div>
            <div class="l">tālīśapatraṃ maricaṃ nāgaraṃ pippalī śubhā/ </div>
            <div class="l">yathottaraṃ bhāgavṛddhyā tvagele cārdhabhāgike// </div>
            <div class="l">pippalyaṣṭaguṇā cātra pradeyā sitaśarkarā/ </div>
            <div class="l">kāsaśvāsāruciharaṃ taccūrṇaṃ dīpanaṃ param// </div>
            <div class="l">hṛtpāṇḍugrahaṇīdoṣaśoṣaplīhajvarāpaham/ </div>
            <div class="l">vamyatīsāraśūlaghnaṃ mūḍhavātānulomanam// </div>
            <div class="l">kalpayedguṭikāṃ caitaccūrṇaṃ paktvā sitopalām/ </div>
            <div class="l">guṭikā hyagnisaṃyogāccūrṇāllaghutarāḥ smṛtāḥ// </div>
            <div class="l">iti tālīśādyaṃ cūrṇaṃ guṭikāśca/ </div>
            <div class="l">śuṣyatāṃ kṣīṇamāṃsānāṃ kalpitāni vidhānavit/ </div>
            <div class="l">dadyānmāṃsādamāṃsāni bṛṃhaṇāni viśeṣataḥ// </div>
            <div class="l">śoṣiṇe bārhiṇaṃ dadyādbarhiśabdena cāparān/ </div>
            <div class="l">gṛdhrānulūkāṃścāṣāṃśca vidhivat sūpakalpitān// </div>
            <div class="l">kākāṃstittiriśabdena varmiśabdena coragān/ </div>
            <div class="l">bhṛṣṭān matsyāntraśabdena dadyādgaṇḍūpadānapi// </div>
            <div class="l">lopākān sthūlanakulān biḍālāṃścopakalpitān/ </div>
            <div class="l">śṛgālaśābvāṃśca bhiṣak śaśaśabdena dāpayet// </div>
            <div class="l">siṃhānṛkṣāṃstarakṣūraṃśca vyāghrānevaṃvidhāṃstathā/ </div>
            <div class="l">māṃsādān mṛgaśabdena dadyānmāṃsābhivṛddhaye// </div>
            <div class="l">gajakhaṅgituraṅgāṇāṃ veśavārīkṛtaṃ bhiṣak/ </div>
            <div class="l">dadyānmahiṣaśabdena māṃsaṃ māṃsābhivṛddhaye// </div>
            <div class="l">māṃsenopacitāṅgānāṃ māṃsaṃ māṃsakaraṃ param/ </div>
            <div class="l">tīkṣṇoṣṇalāghavācchastaṃ viśeṣānmṛgapakṣiṇām// </div>
            <div class="l">māṃsāni yānyanabhyāsādaniṣṭāani prayojayet/ </div>
            <div class="l">teṣūpadhā, sukhaṃ bhoktuṃ tathā śakyāni tāni hi// </div>
            <div class="l">jānañjugupsannaivādyājjagdhaṃ vā punarullikhet/ </div>
            <div class="l">tasmācchadmopasiddhāni māṃsānyetāni dāpayet// </div>
            <div class="l">barhitittiridakṣāṇāṃ haṃsānāṃ śūkaroṣṭrayoḥ/ </div>
            <div class="l">kharagomahiṣāṇāṃ ca māṃsaṃ māṃsakaraṃ param// </div>
            <div class="l">yoniraṣṭavidhā coktā māṃsānāmannapānike/ </div>
            <div class="l">tāṃ parīkṣya bhiṣagvidvān dadyānmāṃsāni śoṣiṇe// </div>
            <div class="l">prasahā bhūśayānūpavārijā vāricāriṇaḥ/ </div>
            <div class="l">āhārārthaṃ pradātavyā mātrayā vātaśoṣiṇe// </div>
            <div class="l">pratudā viṣkirāścaiva dhanvajāśca mṛgadvijāḥ/ </div>
            <div class="l">kaphapittaparītānāṃ prayojyāḥ śoṣarogiṇām// </div>
            <div class="l">vidhivatsūpasiddhāni manojñāni mṛdūni ca/ </div>
            <div class="l">rasavanti sugandhīni māṃsānyetāni bhakṣayet// </div>
            <div class="l">māṃsamevāśnataḥ śoṣo mādhvīkaṃ pibato+api ca/ </div>
            <div class="l">niniyatānalpacittasya ciraṃ kāye na tiṣṭhati// </div>
            <div class="l">vāruṇīmaṇḍanityasya bahirmārjanasevinaḥ/ </div>
            <div class="l">avidhāritavegasya yakṣmā na labhate+antaram// </div>
            <div class="l">prasannāṃ vāruṇīṃ sīdhumariṣṭānāsavānmadhu/ </div>
            <div class="l">yathārhamanupānārthaṃ pibenmāṃsāni bhakṣayan// </div>
            <div class="l">madyaṃ taikṣṇyauṣṇyavaiśadyasūkṣmatvāt srotasāṃ mukham/ </div>
            <div class="l">pramathya vivṛṇotyāśu tanmokṣāt sapta dhātavaḥ// </div>
            <div class="l">puṣyanti dhātupoṣācca śīghraṃ śoṣaḥ praśāmyati/ </div>
            <div class="l">māṃsādamāṃsasvarase siddhaṃ sarpiḥ prayojayet// </div>
            <div class="l">sakṣaudraṃ, payasā siddhaṃ sarpirdaśaguṇena vā/ </div>
            <div class="l">siddhaṃ madhurakairdravyairdaśamūlakaṣāyakaiḥ// </div>
            <div class="l">kṣīramāṃsarasopetairdhṛtaṃ śoṣaharaṃ param/ </div>
            <div class="l">pippalīpippalīmūlacavyacitrakanāgaraiḥ// </div>
            <div class="l">sayāvaśūkaiḥ sakṣīraiḥ srotasāṃ śodhanaṃ ghṛtam/ </div>
            <div class="l">rāsnābalāgokṣurakasthirāvarṣābhusādhitam// </div>
            <div class="l">jīvantīpippalīgarbhaṃ sakṣīraṃ śoṣanudghṛtam/ </div>
            <div class="l">yavāgvā vā pibenmātrāṃ lihyādvā madhunā saha// </div>
            <div class="l">siddhānāṃ sarpiṣāmeṣāmadyādannena vā saha/ </div>
            <div class="l">śuṣyatāmeṣa nirdiṣṭo vidhirābhyavahārikaḥ// </div>
            <div class="l">bahiḥsparśanamāśritya bakṣyate+ataḥ paraṃ vidhiḥ/ </div>
            <div class="l">snehakṣīrāmbukoṣṭheṣu svabhyaktamavagāhayet// </div>
            <div class="l">srotovibandhamokṣārthaṃ balaṣuṣṭyarthameva ca/ </div>
            <div class="l">uttīrṇaṃ miśrakaiḥ snehaiḥ punarāktaiḥ sukhaiḥ karaiḥ// </div>
            <div class="l">mṛdgīyāt sukhamāsīnaṃ sukhaṃ cotsādayennaram/ </div>
            <div class="l">jīvantīṃ śatavīryāṃ ca vikasāṃ sapunarnavām// </div>
            <div class="l">aśvagandhāmapāmārgaṃ tarkārīṃ madhukaṃ balām/ </div>
            <div class="l">vidārīṃ sarṣapaṃ kuṣṭhaṃ taṇḍulānatasīphalam// </div>
            <div class="l">māṣāṃstilāṃśca kiṇvaṃ ca sarvamekatra cūrṇayet/ </div>
            <div class="l">yavacūrṇatriguṇitaṃ dadhnā yuktaṃ samākṣikam// </div>
            <div class="l">etadutsādanaṃ kāryaṃ puṣṭivarṇabalapradam/ </div>
            <div class="l">gaurasarṣapakalkena kalkaiścāpi sugandhibhiḥ// </div>
            <div class="l">snāyādṛtusukhaistoyairjīvanīyauṣadhaiḥ śṛtaiḥ/ </div>
            <div class="l">gandhaiḥ samālyairvāsobhirbhūṣaṇaiśca vibhūṣitaḥ// </div>
            <div class="l">spṛśyān saṃspṛśya saṃpūjya devatāḥ sabhiṣagdvajāḥ/ </div>
            <div class="l">iṣṭavarṇarasasparśagandhavat pānabhojanam// </div>
            <div class="l">iṣṭamiṣṭairupahitaṃ &amp;sukhamadyāt sukhapradam/ </div>
            <div class="l">samātītāni dhānyāni kalpanīyāni śuṣyatām// </div>
            <div class="l">laghūnyahīnavīryāṇi svādūni gandhavanti ca/ </div>
            <div class="l">yāni praharṣakārīṇi tāni pathyatamāni hi// </div>
            <div class="l">yaccopadekṣyate &amp;pathyaṃ kṣatakṣīṇacikitsite/ </div>
            <div class="l">yakṣimaṇastat prayoktavyaṃ balamāṃsābhivṛddhaye// </div>
            <div class="l">abhyaṅgotsādanaiścaiva vāsobhirahataiḥ priyaiḥ/ </div>
            <div class="l">yathartuvihitaiḥ snānairavagāhairvimārjanaiḥ// </div>
            <div class="l">bastibhiḥ kṣīrasarpirbhirmāṃsairmāṃsarasaudanaiḥ/ </div>
            <div class="l">iṣṭairmadyairmanojñānāṃ gandhānāmupasevanaiḥ// </div>
            <div class="l">suhṛdāṃ ramaṇīyānāṃ pramadānāṃ ca darśanaiḥ/ </div>
            <div class="l">gītavāditraśabdaiśca priyaśrutibhireva ca// </div>
            <div class="l">harṣaṇāśvāsanairnityaṃ gurūṇāṃ samupāsanaiḥ/ </div>
            <div class="l">brahmacaryeṇa dānena tapasā devatārcanaiḥ// </div>
            <div class="l">satyenācārayogena maṅgalyairapyahiṃsayā/ </div>
            <div class="l">vaidyaviprārcanāccaiva rogarājo nivartate// </div>
            <div class="l">yayā prayuktayā ceṣṭyā rājayakṣmā purā jitaḥ/ </div>
            <div class="l">tāṃ vedavihitāmiṣṭim-&amp;ārogyārthī prayojayet// </div>
          </div>
          <p id="CS.6.8.190"><a name="CS.6.8.190"><!--anchor--></a>tatra ślokau--- </p>
          <div class="lg">
            <div class="l">prāgutpattirnimittāni prāgrūpaṃ rūpasaṃgrahaḥ/ </div>
            <div class="l">samāsād vyāsataścoktaṃ bheṣajaṃ rājayakṣmaṇaḥ// </div>
            <div class="l">nāmaheturasādhyatvaṃ sādhyatvaṃ kṛcchrasādhyatā/ </div>
          </div>
          <p><a name="idp8833216"><!--anchor--></a>ityuktaḥ saṃgrahaḥ kṛtsno rājayakṣmacikitsite// </p>
          <p><a name="idp8833728"><!--anchor--></a> ityagniveśakṛte tantre carakapratisaṃskṛte cikitsāsthāne rājayakṣmacikitsitaṃ
            nāmāṣṭamo+adhyāyaḥ//8// </p>
        </div>


        <div class="teidiv1" id="div2_body.1_div1.6_div2.9"><h3><a name="body.1_div1.6_div2.9"></a>6.9.  navamo+adhyāyaḥ/</h3>
          
          <p id="CS.6.9.1"><a name="CS.6.9.1"><!--anchor--></a>athāta unmādacikitsitaṃ vyākhyāsyāmaḥ// </p>
          <p id="CS.6.9.2"><a name="CS.6.9.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">buddhismṛtijñānataponivāsaḥ punarvasuḥ prāṇabhṛtāṃ śaraṇyaḥ/ </div>
            <div class="l">unmādahetvākṛtibheṣajāni kāle+agniveśāya śaśaṃsa pṛṣṭaḥ// </div>
            <div class="l">viruddhaduṣṭāśucibhojanāni pradharṣaṇaṃ devagurudvijānām/ </div>
            <div class="l">unmādaheturbhayaharṣapūrvo mano+abhighāto viṣamāśca ceṣṭāḥ// </div>
            <div class="l">tairalpasattvasya malāḥ praduṣṭā buddhernivāsaṃ hṛdayaṃ pradūṣya/ </div>
            <div class="l">srotāṃsyadhiṣṭhāya manovahāni pramohayantyāśu narasya cetaḥ// </div>
            <div class="l">dhīvibhramaḥ sattvapariplavaśca paryākulā dṛṣṭiradhīratā ca/ </div>
            <div class="l">abaddhavāktvaṃ hṛdayaṃ ca śūnyaṃ sāmānyamunmādagadasya liṅgam// </div>
            <div class="l">sa mūḍhacetā na sukhaṃ na duḥkhaṃ nācāradharmau kuta eva śāntim/ </div>
            <div class="l">vindatyapāstasmṛtibuddhisaṃjño bhramatyayaṃ ceta itastataśca// </div>
            <div class="l">samudbhramaṃ buddhimanaḥsmṛtīnāmunmādamāgantunijotthamāhuḥ/ </div>
            <div class="l">tasyodbhavaṃ pañcavidhaṃ pṛthak tu vakṣyāmi liṅgāni cikitsitaṃ ca// </div>
            <div class="l"> rūkṣālpaśītānnavirekadhātukṣayopavāsairanilo+ativṛddhaḥ/ </div>
            <div class="l">&amp;cintādijuṣṭaṃ hṛdayaṃ pradūṣya buddhiṃ smṛtiṃ cāpyupahanti śīghram// </div>
            <div class="l"> asthānahāsasmitanṛtyagītabāgaṅgavikṣepaṇarodanāni/ </div>
            <div class="l">pāruṣyakārśyāruṇavarṇatāśca jīrṇe balaṃ cānilajasya rūpam// </div>
            <div class="l">ajīrṇakaṭvamlavidāhyaśītairbhojyaiścitaṃ pittamudīrṇavegam/ </div>
            <div class="l">unmādamatyugramanātmakasya hṛdi śritaṃ pūrvavadāśu kuryāt// </div>
            <div class="l">amarṣasaṃrambhavinagnabhāvāḥ &amp;saṃtarjanātidravaṇauṣṇyaroṣāḥ/ </div>
            <div class="l">pracchāyaśītānnajalābhilāṣāḥ pītā ca bhāḥ pittakṛtasya liṅgam// </div>
            <div class="l">saṃpūraṇairmandaviceṣṭitasya soṣmā kapho marmaṇi saṃpravṛddhaḥ/ </div>
            <div class="l">buddhiṃ smṛtiṃ cāpyupahatya cittaṃ pramohayan saṃjanayedvikāram// </div>
            <div class="l">vākceṣṭitaṃ mandamarocakaśca nārīviviktapriyatā+atinidrā/ </div>
            <div class="l">chardiśca lālā ca balaṃ ca bhuṅkte nakhādiśauklyaṃ ca kaphātmakasya// </div>
            <div class="l">yaḥ sannipātaprabhavo+atighoraḥ sarvaiḥ samastaiḥ sa ca hetubhiḥ
              syāt/ </div>
            <div class="l">sarvāṇi rūpāṇi bibharti tādṛgvirudghabhaiṣajyavidhirvivarjyaḥ// </div>
            <div class="l"> devarṣigandharvapiśācayakṣarakṣaḥpitṝṇāmabhidharṣaṇāni/ </div>
            <div class="l">āgantuheturniyamavratādi mithyākṛtaṃ karma ca pūrvadehe// </div>
            <div class="l">amartyavāgvikramavīryaceṣṭo jñānādivijñānabalādibhiryaḥ/ </div>
            <div class="l">unmādakālo+aniyataśca yasya bhūtottyamunmādamudāharettam// </div>
            <div class="l">adūṣayantaḥ puruṣasya dehaṃ devādayaḥ svaistu guṇaprabhāvaiḥ/ </div>
            <div class="l">viśantyadṛśyāstarasā yathaiva cchāyātapau darpaṇasūryakāntau// </div>
            <div class="l">āghātakālo hi sa pūrvarūpaḥ prokto nidāne+atha surādibhiśca/ </div>
            <div class="l">unmādarūpāṇi pṛthaṅnibodha kālaṃ ca gamyān puruṣāṃśca teṣām// </div>
          </div>
          <p id="CS.6.9.20"><a name="CS.6.9.20"><!--anchor--></a>tadyathā---saumyadṛṣṭiṃ
            gambhīramadhṛṣyamakopanamasvapnabhojanābhilāṣiṇamalpasvedamūtrapurīṣa-&amp;vātaṃ
            śubhagandhaṃ phullapadmavadanamiti devonmattaṃ vidyāt;
            guruvṛddhasiddharṣīṇāmabhiśāpābhicārābhidhyānānurūpaceṣṭāhāravyāhāraṃ tairunmattaṃ
            vidyāt; aprasannadṛṣṭimapaśyantaṃ vidrāluṃ
            pratihatavācamanannābhilāṣamarocakāvipākaparītaṃ ca pitṛbhirunmattaṃ vidyāt;
            (&amp;caṇḍaṃ sāhasikaṃ tīkṣṇaṃ gambhīramadhṛṣyaṃ)
            mukhavādyanṛtyagītānnapānasnānamālyadhūpagandharatiṃ
            raktavastrabalikarmahāsyakathānuyogapriyaṃ śubhagandhaṃ ca gandharvonmattaṃ vidyāt;
            asakṛtsvapna-&amp;rodanahāsyaṃ nṛtyagītavādyapāṭhakathānnapānasnānamālyadhūpagandharatiṃ
            raktaviplutākṣaṃ dvijātivaidyaparivādinaṃ rahasyabhāṣiṇaṃ ca yakṣonmattaṃ vidyāt;
            naṣṭanidramannapānadviṣiṇamanāhāramapyatibalinaṃ śastraśoṇitamāṃsaraktamālyābhilāṣiṇaṃ
            saṃtarjakaṃ ca rākṣasonmattaṃ vidyāt; prahāsanṛtyapradhānaṃ
            devavipravaidyadveṣāvajñābhiḥ stutivedamantraśāstrodāharaṇaiḥ kāṣṭhādibhirātmapīḍanena
            ca brahmarākṣasonmattaṃ vidyāt; asvasthacittaṃ sthānamalabhamānaṃ nṛtyagītahāsinaṃ
            baddhābaddhapralāpinaṃ saṃkarakūṭamalinarathyācelatṛṇāśmakāṣṭhādhirohaṇaratiṃ
            &amp;bhinnarūkṣasvaraṃ nagnaṃ vidhāvantaṃ naikatra tiṣṭhantaṃ duḥkhānyāvedayantaṃ
            naṣṭasmṛtiṃ ca piśāconmattaṃ vidyāt// </p>
          <p id="CS.6.9.21"><a name="CS.6.9.21"><!--anchor--></a>tatra caukṣācāraṃ tapaḥsvādhyāyakovidaṃ naraṃ prāyaḥ śuklapratipadi
            trayodaśyāṃ ca &amp;chidramavekṣyābhidharṣayantidevāḥ, snānaśuciviviktasevinaṃ
            dharmaśāstraśrutivākyakuśalaṃ prāyaḥ ṣaṣṭhyāṃ navamyāṃ carṣayaḥ,
            mātṛpitṛguruvṛddhasiddhācāryopasevinaṃ prāyo daśamyāmamāvasyāyāṃ ca pitaraḥ, gandharvāḥ
            stutigītavāditraratiṃ paradāragandhamālyapriyaṃ caukṣācāraṃ prāyo dvādaśyāṃ caturdaśyāṃ
            ca, sattvabalarūpagarvaśauryayuktaṃ mālyānulepanahāsyapriyam-&amp;ativākkaraṇaṃ prāyaḥ
            śuklaikādaśyāṃ saptamyāṃ ca yakṣāḥ,
            svādhyāyataponiyamopavāsabrahmacaryadevayatigurupūjā+aratiṃ bhraṣṭaśaucaṃ
            brāhmaṇamabrāhmaṇaṃ vā brāhmaṇavādinaṃ śūramāninaṃ devāgārasalilakrīḍanaratiṃ prāyaḥ
            śuklapañcamyāṃ pūrṇacandradarśane ca brahmarākṣasāḥ, rakṣaḥpiśācāstu hīnasattvaṃ piśunaṃ
            &amp;straiṇaṃ lubdhaṃ śaṭhaṃ &amp;prāyo dvitīyātṛtīyāṣṭamīṣu; ityaparisaṃkhyeyānāṃ
            grahāṇāmāviṣkṛtatamā hyaṣṭāvetevyākhyātāḥ// </p>
          <p id="CS.6.9.22"><a name="CS.6.9.22"><!--anchor--></a>sarveṣvapi tu khaveṣu yo hastāvudyamya
            roṣasaṃrambhānniḥśaṅkamanyeṣvātmani vā nipātayet sa hyasādhyo jñeyaḥ; tathā yaḥ
            sāśrunetro miḍhrapravṛttaraktaḥ kṣatajihvaḥ
            prasrutanāsikaśchidyamānacarmā+apratihanyamānavāṇiḥ satataṃ vikūjan
            &amp;durvarṇastṛṣārtaḥ pūtigandhaśca sa hiṃsārthinonmatto jñeyaḥ; taṃ parivarjayet// </p>
          <p id="CS.6.9.23"><a name="CS.6.9.23"><!--anchor--></a>ratyarcanākāmonmādinau tu bhiṣag-&amp;abhiprāyācārābhyāṃ buddhvā
            tadaṅgopahārabalimiśreṇa/ </p>
          <p><a name="idp8873744"><!--anchor--></a>mantrabhaiṣajyavidhinopakramet// </p>
          <p id="CS.6.9.24"><a name="CS.6.9.24"><!--anchor--></a>tatra dvayorapi nijāgantunimittayorunmādayoḥ samāsavistarābhyāṃ
            bheṣajavidhimanuvyākhyāsyāmaḥ// </p>
          <div class="lg">
            <div class="l">unmāde vātaje pūrvaṃ snehapānaṃ viśeṣavit/ </div>
            <div class="l">kuryādāvṛtamārge tu sasnehaṃ mṛdu śodhanam// </div>
            <div class="l">kaphapittodbhave+apyādau vamanaṃ savirecanam/ </div>
            <div class="l">snigdhasvinnasya kartavyaṃ śuddhe saṃsarjanakramaḥ// </div>
            <div class="l">nirūhaṃ snehabastiṃ ca śirasaśca virecanam/ </div>
            <div class="l">tataḥ kuryādyathādoṣaṃ teṣāṃ bhūyastvamācaret// </div>
            <div class="l">hṛdindriyaśiraḥkoṣṭhe saṃśuddhe vamanādibhiḥ/ </div>
            <div class="l">manaḥprasādamāpnoti smṛtiṃ saṃjñāṃ ca vindati// </div>
            <div class="l">śuddhasyācāravibhraṃśe tīkṣṇaṃ nāvanamañjanam/ </div>
            <div class="l">tāḍanaṃ ca manobuddhidehasaṃvejanaṃ hitam// </div>
            <div class="l">yaḥ &amp;sakto+avinaye paṭṭaiḥ saṃyamya sudṛḍhaiḥ sukhaiḥ/ </div>
            <div class="l">apetalohakāṣṭhādye saṃrodhyaśca tamogṛhe// </div>
            <div class="l">tarjanaṃ trāsanaṃ dānaṃ harṣaṇaṃ sāntvanaṃ bhayam/ </div>
            <div class="l">vismayo vismṛterhetornayanti prakṛtiṃ manaḥ// </div>
            <div class="l">pradehotsādanābhyaṅgadhūmāḥ pānaṃ ca sarpiṣaḥ/ </div>
            <div class="l">prayoktavyaṃ manobuddhismṛtisaṃjñāprabodhanam// </div>
            <div class="l">sarpiḥpānādirāgantormantrādiśceṣyate vidhiḥ/ </div>
            <div class="l">ataḥ siddhatamānyogāñchṛṇūnmādavināśanān// </div>
            <div class="l">hiṅgusauvarcalavyoṣairdvipalāṃśairghṛtāḍhakam/ </div>
            <div class="l">caturguṇe gavāṃ mūtre siddhamunmādanāśanam// </div>
            <div class="l">viśālā triphalā &amp;kauntī devadārvelavālukam/ </div>
            <div class="l">sthirā nataṃ rajanyau dve sārive dve priyaṅgukā// </div>
            <div class="l">nīlotpalailāmañjiṣṭhādantīdāḍimakeśaram/ </div>
            <div class="l">tālīśapatraṃ bṛhatī mālatyāḥ kusumaṃ navam// </div>
            <div class="l">viḍaṅgaṃ pṛśniparṇī ca kuṣṭhaṃ candanapadmakau/ </div>
            <div class="l">aṣṭāviṃśatibhiḥ kalkairetairakṣasamanvitaiḥ// </div>
            <div class="l">&amp;caturguṇe jale samyagghṛtaprasthaṃ vipācayet/ </div>
            <div class="l">apasmāre jvare kāse śoṣe mande+anale kṣaye// </div>
            <div class="l">vātarakte pratiśyāye tṛtīyakacaturthake/ </div>
            <div class="l">chardyarśomūtrakṛcchreṣu visarpopahateṣu ca// </div>
            <div class="l">kaṇḍūpāṇḍvāmayonmādaviṣamehagadeṣu ca/ </div>
            <div class="l">bhūtopahatacittānāṃ gadgadānāmacesām// </div>
            <div class="l">śastaṃ strīṇāṃ ca vandhyānāṃ dhanyamāyurbalapradam/ </div>
            <div class="l">alakṣmīpāparakṣoghnaṃ sarvagrahavināśanam// </div>
            <div class="l">kalyāṇakamidaṃ sarpiḥ śreṣṭhaṃ puṃsavaneṣu ca/ </div>
            <div class="l">iti kalyāṇakaṃ ghṛtam/ </div>
            <div class="l">ebhya eva sthirādīni jale paktvaikaviṃśatim// </div>
            <div class="l">rase tasmin pacet sarpirgṛṣṭikṣīre caturguṇe/ </div>
            <div class="l">vīrārdramāṣakākolīsvayaṃguptarṣabhardhibhiḥ// </div>
            <div class="l">medayā ca samaiḥ kalkaistat syāt kalyāṇakaṃ mahat/ </div>
            <div class="l">bṛṃhaṇīyaṃ viśeṣeṇa sannipātaharaṃ param// </div>
            <div class="l">iti mahākalyāṇakaṃ ghṛtam/ </div>
            <div class="l">jaṭilāṃ pūtanāṃ keśīṃ cāraṭīṃ markaṭīṃ vacām/ </div>
            <div class="l">trāyamāṇāṃ jayāṃ vīrāṃ corakaṃ kaṭurohiṇīm// </div>
            <div class="l">vayaḥsthāṃ śūkarīṃ chatrāmaticchatrāṃ palaṅkaṣām/ </div>
            <div class="l">mahāpuruṣadantāṃ ca kāyasthāṃ nākulīdvayam// </div>
            <div class="l">kaṭambharāṃ vṛścikālīṃ sthirāṃ cāhṛtya tairghṛtam/ </div>
            <div class="l">siddhaṃ cāturthakonmādagrahāpasmāranāśanam// </div>
            <div class="l">mahāpaiśācikaṃ nāma ghṛtametadyathā+amṛtam/ </div>
            <div class="l">buddhismṛtikaraṃ caiva bālānāṃ cāṅgavardhanam// </div>
            <div class="l">iti mahāpaiśācikaṃ ghṛtam/ </div>
            <div class="l">laśunānāṃ śataṃ triṃśadabhayāstryūṣaṇāt palam/ </div>
            <div class="l">gavāṃ carmamasīprastho dvyāḍhakaṃ kṣīramūtrayoḥ// </div>
            <div class="l">purāṇasarpiṣaḥ prastha ebhiḥ siddhaṃ prayojayet/ </div>
            <div class="l">hiṅgucūrṇapalaṃ śīte dattvā ca madhumāṇikām// </div>
            <div class="l">taddoṣāgantusaṃbhūtānunmādān viṣamajvarān/ </div>
            <div class="l">apasmārāṃśca hantyāśu pānābhyañjananāvanaiḥ// </div>
            <div class="l">iti laśunādyaṃ ghṛtam/ </div>
            <div class="l">laśunasyāvinaṣṭasya tulārdhaṃ nistuṣīkṛtam/ </div>
            <div class="l">tadardhaṃ daśamūlasya dvyāḍhake+apāṃ vipācayet// </div>
            <div class="l">pādaśeṣe ghṛtaprasthaṃ laśunasya rasaṃ tathā/ </div>
            <div class="l">kolamūlakavṛkṣāmlamātuluṅgārdrakai rasaiḥ// </div>
            <div class="l">dāḍimāmbusurāmastukāñjikāmlaistadardhikaiḥ/ </div>
            <div class="l">sādhayettriphalādārulavaṇavyoṣadīpyakaiḥ// </div>
            <div class="l">yavānīcavyahiṅgvamlavetasaiśca palārdhikaiḥ/ </div>
            <div class="l">siddhametat pibecchūlagulmārśojaṭharāpaham// </div>
            <div class="l">bradhnapāṇḍvāmayaplīhayonidoṣajvarakṛmīn/ </div>
            <div class="l">vātaśleṣmāmayān sarvānunmādāṃścāpakarṣati// </div>
            <div class="l">ityaparaṃ laśunādyaṃ ghṛtam/ </div>
            <div class="l">hiṅgunā hiṅguparṇyā ca sakāyasthavayaḥsthayā/ </div>
            <div class="l">siddhaṃ sarpirhitaṃ tadvadvayaḥsthāhiṅgucorakaiḥ// </div>
            <div class="l">kevalaṃ siddhamebhirvā purāṇaṃ pāyayedghṛtam/ </div>
            <div class="l">pāyayitvottamāṃ mātrāṃ śvabhre rundhyādgṛhe+api vā// </div>
            <div class="l">viśeṣataḥ purāṇaṃ ca ghṛtaṃ taṃ pāyayedbhiṣak/ </div>
            <div class="l">tridoṣaghnaṃ pavitratvādviśeṣādgrahanāśanam// </div>
            <div class="l">guṇakarmādhikaṃ pānādāsvādāt kaṭutiktakam/ </div>
            <div class="l">ugragandhaṃ purāṇaṃ syāddaśavarṣasthitaṃ ghṛtam// </div>
            <div class="l">lākṣārasanibhaṃ śītaṃ taddhi sarvagrahāpaham/ </div>
            <div class="l">medhyaṃ virecaneṣvagryaṃ prapurāṇamataḥ param// </div>
            <div class="l">nāsādhyaṃ nāma tasyāsti yat syādvarṣaśatasthitam/ </div>
            <div class="l">dṛṣṭaṃ spṛṣṭamathāghrātaṃ taddhi sarvagrahāpaham// </div>
            <div class="l">apasmāragrahonmādavatāṃ śastaṃ viśeṣataḥ/ </div>
            <div class="l">etānauṣadhayogān vā vidheyatvamagacchati// </div>
            <div class="l">añjanotsādanālepanāvanādiṣu yojayet/ </div>
            <div class="l">śirīṣo madhukaṃ hiṅguṃ laśunaṃ tagaraṃ vacā// </div>
            <div class="l">kuṣṭhaṃ ca bastamūtreṇa piṣṭaṃ syānnāvanāñjanam/ </div>
            <div class="l">tadvadhyoṣaṃ haridre dve mañjiṣṭhāhiṅgusarṣapāḥ// </div>
            <div class="l">śirīṣabījaṃ conmādagrahāpasmāranāśanam/ </div>
            <div class="l">piṣṭvā &amp;tulyamapāmārgaṃ hiṅgvālaṃ hiṅgupatrikām// </div>
            <div class="l">vartiḥ syānmaricārdhāṃśā pittābhyāṃ gośṛgālayoḥ/ </div>
            <div class="l">tayā+añjayedapasmārabhūtonmādajvarārditān// </div>
            <div class="l">bhūtārtānamarārtāṃśca narāṃścaiva dṛgāmaye/ </div>
            <div class="l">maricaṃ cātape māṃsaṃ sapittaṃ sthitamañjanam// </div>
            <div class="l">vaikṛtaṃ paśyataḥ kāryaṃ doṣabhūtahatasmṛteḥ/ </div>
            <div class="l">siddhārthako vacā hiṅgu karañjo devadāru ca// </div>
            <div class="l">mañjiṣṭhā triphalā śvetā kaṭanbhītvak kaṭutrikam/ </div>
            <div class="l">samāṃśāni priyaṅguśca śirīṣo rajanīdvayam// </div>
            <div class="l">bastamūtreṇa piṣṭo+ayamagadaḥ pājamañjanam/ </div>
            <div class="l">nasyamālepanaṃ caiva snānamudvartanaṃ tathā// </div>
            <div class="l">apasmāraviṣonmādakṛtyālakṣmījvarāpahaḥ/ </div>
            <div class="l">bhūtebhyaśca bhayaṃ hanti rājadvāre ca śasyate// </div>
            <div class="l">sarpiretena siddhaṃ vā sagomūtraṃ tadarthakṛt/ </div>
            <div class="l">praseke pīnase gandhairdhūmavartiṃ kṛtāṃ pibet// </div>
            <div class="l">vairecanikadhūmoktaiḥ śvetādyairvā sahiṅgubhiḥ/ </div>
            <div class="l">śallakolūkamārjārajambūkavṛkabastajaiḥ// </div>
            <div class="l">mūtrapittaśakṛllomanakhaiścarmabhireva ca/ </div>
            <div class="l">sekāñjanaṃ pradhamanaṃ nasyaṃ dhūmaṃ ca kārayet// </div>
            <div class="l">vātaśleṣmātmake prāyaḥ paittike tu praśasyate/ </div>
            <div class="l">tiktakaṃ jīvanīyaṃ ca sarpiḥ snehaśca miśrakaḥ// </div>
            <div class="l">śītāni cānnāanāni madhurāṇi &amp;mṛdūni ca/ </div>
            <div class="l">śaṅkhakeśāntasandhau vā mokṣayejjño bhiṣak sirām/ </div>
            <div class="l">janmāde viṣame caiva jvare+apasmāra eva ca// </div>
            <div class="l">ghṛtamāṃsavitṛptaṃ vā nivāte sthāpayet sukham/ </div>
            <div class="l">tyaktvā matismṛtibhraṃśaṃ saṃjñāṃ labdhvā &amp;pramucyate// </div>
            <div class="l">āśvāsayet suhṛdvā taṃ vākyairdharmārthasaṃhitaiḥ/ </div>
            <div class="l">brūyādiṣṭavināśaṃ vā darśayedadbhutāni vā// </div>
            <div class="l">baddhaṃ sarṣapatailāktaṃ vyasedvottānamātape/ </div>
            <div class="l">kapikacchvā+athavā taptairlohatailajalaiḥ spṛśet// </div>
            <div class="l">kaśābhistāḍayitvā vā subaddhaṃ vijane gṛhe/ </div>
            <div class="l">rundhyācceto hi vibhrāntaṃ vrajatyasya tathā śamam// </div>
            <div class="l">sarpeṇoddhṛtadaṃṣṭreṇa dāntaiḥ siṃhairgajaiśca tam/ </div>
            <div class="l">trāsayecchastrahastairvā taskaraiḥ śatrubhistathā// </div>
            <div class="l">athavā rājapuruṣā bahirnītvā susaṃyatam/ </div>
            <div class="l">trāsayeyurvadhenainaṃ tarjayanto nṛpājñayā// </div>
            <div class="l">dehaduḥkhabhayebhyo hi paraṃ prāṇabhayaṃ smṛtam/ </div>
            <div class="l">tena yāti śamaṃ tasya sarvato viplutaṃ manaḥ// </div>
            <div class="l">iṣṭadravyavināśāttu mano yasyopahanyate/ </div>
            <div class="l">tasya tatsadṛśaprāptisāntvāśvāsaiḥ śamaṃ nayet// </div>
            <div class="l">kāmaśokabhayakrodhaharṣerṣyālobhasaṃbhavān/ </div>
            <div class="l">parasparapratidvandvairebhireva śamaṃ nayet// </div>
            <div class="l">buddhvā deśaṃ vayaḥ sātmyaṃ doṣaṃ kālaṃ balābale/ </div>
            <div class="l">cikitsitamidaṃ kuryādunmāde bhūtadoṣaje// </div>
            <div class="l">devarṣipitṛgandharvairunmattasya tu buddhimān/ </div>
            <div class="l">varjayedañjanādini tīkṣṇāni krūrakarma ca// </div>
            <div class="l">sarpiṣpānādi tasyeha mṛdu bhaiṣajyamācaret/ </div>
            <div class="l">pūjāṃ balyupahārāṃśca mantrāñjanavidhīṃstathā// </div>
            <div class="l">śāntikrameṣṭihomāṃśca japasvastyayanāni ca/ </div>
            <div class="l">vedoktān niyamāṃścāpi prāyaścittāni cācaret// </div>
            <div class="l">bhūtānāmadhipaṃ devamīśvaraṃ jagataḥ prabhum/ </div>
            <div class="l">pūjayan prayato nityaṃ jayatyunmādajaṃ bhayam// </div>
            <div class="l">rudrasya pramathā nāma gaṇā loke caranti ye/ </div>
            <div class="l">teṣāṃ pūjāṃ ca kurvāṇa unmādebhyaḥ pramucyate// </div>
            <div class="l">balibhirmaṅgalairhomairoṣadhyagadadhāraṇaiḥ/ </div>
            <div class="l">satyācāratapojñānapradānaniyamavrataiḥ// </div>
            <div class="l">devagobrāhmaṇānāṃ ca gurūṇāṃ pūjanena ca/ </div>
            <div class="l">āgantuḥ praśamaṃ yāti siddhairmantrauṣadhaistathā// </div>
            <div class="l">yaccopadekṣyate kiṃcidapasmāracikitsite/ </div>
            <div class="l">unmāde tacca kartavyaṃ sāmānyāddhetudūṣyayoḥ// </div>
            <div class="l">nivṛttāmiṣamadyo yo hitāśī prayataḥ śuciḥ/ </div>
            <div class="l">nijāgantubhirunmādaiḥ sattvavān na sa yujyate// </div>
            <div class="l">prasādaścendriyārthānāṃ buddhyātmamanasāṃ tathā/ </div>
            <div class="l">dhātūnāṃ prakṛtisthatvaṃ vigatonmādalakṣaṇam// </div>
          </div>
          <p id="CS.6.9.98"><a name="CS.6.9.98"><!--anchor--></a>tatra ślokaḥ---</p>
          <div class="lg">
            <div class="l">unmādānāṃ samutthānaṃ lakṣaṇaṃ sacikitsitam/ </div>
            <div class="l">nijāgantunimittānāmuktavān bhiṣaguttamaḥ// </div>
          </div>
          <p><a name="idp8989744"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalapūrite cikitsāsthāne
            unmādacikitsitaṃ nāma navamo+adhyāyaḥ//9// </p>
        </div>


        <div class="teidiv1" id="div2_body.1_div1.6_div2.10"><h3><a name="body.1_div1.6_div2.10"></a>6.10.  daśamo+adhyāyaḥ/</h3>
          
          <p id="CS.6.10.1"><a name="CS.6.10.1"><!--anchor--></a>athāto+apasmāracikitsitaṃ vyākhyāsyāmaḥ// </p>
          <p id="CS.6.10.2"><a name="CS.6.10.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">smṛterapagamaṃ prāhurapasmāraṃ bhiṣagvidaḥ/ </div>
            <div class="l">tamaḥpradeśaṃ bībhatsaceṣṭaṃ dhīsattvasaṃplavāt// </div>
            <div class="l">vibhrāntabahudoṣāṇām&amp;ahitāśucibhojanāt/ </div>
            <div class="l">cintākāmabhayakrodhaśokodvegādibhistathā/ </div>
            <div class="l">manasyabhihate nṝṇāmapasmāraḥ pravartate// </div>
            <div class="l">dhamanībhiḥ śritā doṣā hṛdayaṃ pīḍayanti hi/ </div>
            <div class="l">saṃpīḍyamāno vyathate mūḍho bhrāntena cetasā// </div>
            <div class="l">paśyatyasanti rūpāṇi patati prasphuratyapi/ </div>
            <div class="l">jihvākṣibhrūḥ sravallālo hastau pādau ca vikṣipan// </div>
            <div class="l">doṣavege ca vigate suptavat pratibuddhyate/ </div>
            <div class="l">pṛthagdoṣaiḥ samastaiśca vakṣyate sa caturvidhaḥ// </div>
            <div class="l">kampate pradaśehantān phenodvāmī śvasityapi/ </div>
            <div class="l">paruṣāruṇakṛṣṇāni paśyedrūpāṇi cānilāt// </div>
            <div class="l">pītaphenāṅgavaktrākṣaḥ pītāsṛgrūpadarśanaḥ/ </div>
            <div class="l">&amp;satṛṣṇoṣṇānalavyāptalokadarśīṃ ca paittikaḥ// </div>
            <div class="l">śuklaphenāṅgavaktrākṣaḥ śīto hṛṣṭāṅgajo guruḥ/ </div>
            <div class="l">paśyañchuklāni rūpāṇi ślaiṣmiko mucyate cirāt// </div>
            <div class="l">sarvairetaiḥ samastaistu liṅgairujñeyastridoṣajaḥ/ </div>
            <div class="l">apasmāraḥ sa cāsādhyo yaḥ kṣīṇasyānavaśca yaḥ// </div>
            <div class="l">pakṣādvā dvādaśāhādvā māsādvā kupitā malāḥ/ </div>
            <div class="l">apasmārāya kurvanti vegaṃ kiṃcidathāntaram// </div>
            <div class="l">tairāvṛtānāṃ hṛtsrotomanasāṃ saṃprabodhanam/ </div>
            <div class="l">tīkṣṇairādau bhiṣak kuryāt karmabhirvamanādibhiḥ// </div>
            <div class="l">vātikaṃ bastibhūyiṣṭhaiḥ paittaṃ prāyo virecanaiḥ/ </div>
            <div class="l">ślaiṣmikaṃ vamanaprāyairapasmāramupācaret// </div>
            <div class="l">sarvataḥ suviśuddhasya samyagāśvāsitasya ca/ </div>
            <div class="l">apasmāravimokṣārthaṃ yogān saṃśamanāñchṛṇu// </div>
            <div class="l">gośakṛdrasadadhyamlakṣīramūtraiḥ samairghṛtam/ </div>
            <div class="l">siddhaṃ pibedapasmārakāmalājvaranāśanam// </div>
            <div class="l">iti pañcagavyaṃ ghṛtam/ </div>
            <div class="l">dve pañcamūlyau triphalā rajanyau kuṭajatvacam/ </div>
            <div class="l">saptaparṇamapāmārgaṃ nīlinīṃ kaṭarohiṇīm// </div>
            <div class="l">śampākaṃ phalgumūlaṃ ca pauṣkaraṃ sadurālabham/ </div>
            <div class="l">dvipalāni jaladroṇe paktvā pādāvaśeṣite// </div>
            <div class="l">bhāgīṃ pāṭhāṃ trikaṭukaṃ trivṛtāṃ viculāni ca/ </div>
            <div class="l">śreyasīmāḍhakīṃ mūrvāṃ dantīṃ bhūnimbacitrakau// </div>
            <div class="l">dve sārive rohiṣaṃ ca bhūtīkaṃ madayantikām/ </div>
            <div class="l">kṣipetpiṣṭvā+akṣamātrāṇi &amp;tena prasthaṃ ghṛtāt pacet// </div>
            <div class="l">gośakṛdrasadadhyamlakṣīramūtraiśca tatsamaiḥ/ </div>
            <div class="l">pañcagavyamiti khyātaṃ mahattadamṛtopamam// </div>
            <div class="l">apasmāre &amp;tathonmāde śvayathāvudareṣu ca/ </div>
            <div class="l">gulmārśaḥpāṇḍurogeṣu kāmalāyāṃ halīmake// </div>
            <div class="l">śasyate ghṛtametattu prayoktavyaṃ dine dine/ </div>
            <div class="l">alakṣmīgraharogaghnaṃ cāturthakavināśanam// </div>
            <div class="l">iti mahāpañcagavyaṃ ghṛtam/ </div>
            <div class="l">brāhmīrasavacākuṣṭhaśaṅkhapuṣpībhireva ca/ </div>
            <div class="l">purāṇaṃ ghṛtamunmādālakṣmyapasmārapāpanut// </div>
            <div class="l">ghṛtaṃ saindhavahiṅgubhyāṃ vārṣe baste caturguṇe/ </div>
            <div class="l">mūtre siddhamapasmārahṛdgrahāmayanāśanam// </div>
            <div class="l">vacāśampākakaiṭaryavayaḥsthāhiṅgucorakaiḥ/ </div>
            <div class="l">siddhaṃ palaṅkaṣāyuktairvātaśleṣmātmake ghṛtam// </div>
            <div class="l">tailaprasthaṃ ghṛtaprasthaṃ jīvanīyaiḥ palonmitaiḥ/ </div>
            <div class="l">kṣīradroṇe pacet siddhamapasmāravināśanam// </div>
            <div class="l">kaṃse kṣīrekṣurasayoḥ kāśmarye+aṣṭaguṇe rase/ </div>
            <div class="l">kārṣikairjīvanīyaiśca ghṛtaprasthṃ vipācayet// </div>
            <div class="l">vātapittodbhavaṃ kṣipramapasmāraṃ niyacchati/ </div>
            <div class="l">tadvat kāśavidārīkṣukuśakkāthaśṛtaṃ ghṛtam// </div>
            <div class="l">madhukadvipale kalke droṇe cāmalakīrasāt/ </div>
            <div class="l">tadvat siddho ghṛtaprasthaḥ pittāpasmārabheṣajam// </div>
            <div class="l">abhyaṅgaḥ sārṣapaṃ tailaṃ bastamūtre caturguṇe/ </div>
            <div class="l">siddhaṃ syādgośakṛnmūtraiḥ snānotsādanameva ca// </div>
            <div class="l">kaṭabhīnimbakaṭvaṅgamadhuśigrutvacāṃ rase/ </div>
            <div class="l">siddhaṃ mūtrasamaṃ tailamabhyaṅgārthe praśasyate// </div>
            <div class="l">pālaṅkaṣāvacāpathyāvṛścikālyarkasarṣapaiḥ/ </div>
            <div class="l">jaṭilāpūtanākeśīnākulīhiṅgucorakaiḥ// </div>
            <div class="l">laśunātirasācitrākuṣṭhairviḍbhiśca pakṣiṇām/ </div>
            <div class="l">māṃsāśināṃ yathālābhaṃ bastamūtre caturguṇe// </div>
            <div class="l">siddhamabhyañjanaṃ tailamapasmāravināśanam/ </div>
            <div class="l">etaiścaivauṣadhaiḥ kāryaṃ dhūpanaṃ sapralepanam// </div>
            <div class="l">pippalīṃ lavaṇaṃ &amp;citrāṃ hiṅgu hiṅguśivāṭikām/ </div>
            <div class="l">kakolīṃ sarṣapān kākanāsāṃ kaiṭaryacandane// </div>
            <div class="l">śunaḥskandhāsthinakharān parśukāṃ ceti peṣayet/ </div>
            <div class="l">bastamūtreṇa puṣyarkṣe pradehaḥ syāt sadhūpanaḥ// </div>
            <div class="l">apetarākṣasīkuṣṭhapūtanākeśicorakaiḥ/ </div>
            <div class="l">utsādanaṃ mūtrapiṣṭairmūtrairevāvasecanam// </div>
            <div class="l">jalaukaḥśakṛtā tadvaddagdhairvā bastaromabhiḥ/ </div>
            <div class="l">kharāsthibhirhastinakhaistathā gopucchalomabhiḥ// </div>
            <div class="l">kapilānāṃ gavāṃ &amp;mūtraṃ nāvanaṃ paramaṃ hitam/ </div>
            <div class="l">śvaśṛgālabiḍālānāṃ siṃhādīnāṃ ca śasyate// </div>
            <div class="l">bhārgī vacā nāgadantī śvetā &amp;śvetā viṣāṇikā/ </div>
            <div class="l">jyotiṣmatī nāgadantī pādoktā mūtrapeṣitāḥ// </div>
            <div class="l">yogāstrayo+ataḥ ṣaḍ bindūn pañca vā nāvayedbhiṣak/ </div>
            <div class="l">triphalāvyoṣapītadruyavakṣāraphaṇijjhakaiḥ// </div>
            <div class="l">śyāmāpāmārgakārañjaphalairmūtre+atha bastaje/ </div>
            <div class="l">sādhitaṃ nāvanaṃ tailamapasmāravināśanam// </div>
            <div class="l">pippalī vṛścikālī ca kuṣṭhaṃ ca lavaṇāni ca/ </div>
            <div class="l">bhārgī ca cūrṇitaṃ kāryaṃ pradhamanaṃ param// </div>
            <div class="l">kāyasthāṃ śāradānmudgānmustośīrayavāṃstathā/ </div>
            <div class="l">savyoṣān bastamūtreṇa piṣṭvā vartīḥ prakalpayet// </div>
            <div class="l">apasmāre tathonmāde sarpadaṣṭe garārdite/ </div>
            <div class="l">viṣapīte jalamṛte caitāḥ syuramṛtopamāḥ// </div>
            <div class="l">mustaṃ vayaḥsthāṃ triphalāṃ kāyasthāṃ hiṅgu śādvalam/ </div>
            <div class="l">vyoṣaṃ māṣān yavānmūtrairvāstamaiṣārṣabhaistribhiḥ// </div>
            <div class="l">piṣṭvā kṛtvā ca tāṃ vartimapasmāre prayojayet/ </div>
            <div class="l">kilāse ca tathonmāde jvareṣu viṣameṣu ca// </div>
            <div class="l">puṣyoddṛtaṃ śunaḥ pittamapasmāraghnamañjanam/ </div>
            <div class="l">tadeva sarpiṣā yuktaṃ dhūpanaṃ paramaṃ matam// </div>
            <div class="l">nakulolūkamārjāragṛdhrakīṭāhikākajaiḥ/ </div>
            <div class="l">&amp;tuṇḍaiḥ pakṣaiḥ purīṣaiśca dhūpanaṃ kārayedbhiṣak// </div>
            <div class="l">ābhiḥ kriyābhiḥ siddhābhirhṛdayaṃ saṃprabudhyate/ </div>
            <div class="l">srotāṃsi cāpi śudhyanti &amp;tataḥ saṃjñāṃ sa vindati// </div>
            <div class="l">yasyānubandhastvāganturdoṣaliṅgādhikākṛtiḥ/ </div>
            <div class="l">dṛśyeta tasya kāryaṃ syādāgantūnmādabheṣajam// </div>
            <div class="l">anantaramuvācedamagniveśaḥ kṛtāñjaliḥ/ </div>
            <div class="l">bhagavan! prāk samuddiṣṭaḥ ślokasthāne mahāgadaḥ// </div>
            <div class="l">atattvābhiniveśo yastaddhetvākṛtibhiṣajam/ </div>
            <div class="l">tatra noktamataḥ śrotumicchāmi tadihocyatām// </div>
            <div class="l">śuśrūṣave vacaḥ śrutvā śiṣyāyāha punarvasuḥ/ </div>
            <div class="l">mahāgadaṃ saumya! śṛṇu sahetvākṛtibheṣajam// </div>
            <div class="l">malināhāraśīlasya vegān prāptānnigṛhnataḥ/ </div>
            <div class="l">śītoṣṇasnigdharūkṣādyairhetubhiścātisevitaiḥ// </div>
            <div class="l">hṛdayaṃ samupāśritya manobuddhivahāḥ sirāḥ/ </div>
            <div class="l">doṣāḥ saṃdūṣya tiṣṭhanti rajomohāvṛtātmanaḥ// </div>
            <div class="l">rajastamobhyāṃ vṛddhābhyāṃ &amp;buddhau manasi cāvṛte/ </div>
            <div class="l">hṛdaye vyākule doṣairatha &amp;mūḍho+alpacetanaḥ// </div>
            <div class="l">viṣamāṃ kurute buddhiṃ nityānitye hitāhite/ </div>
            <div class="l">atattvābhiniveśaṃ tamāhurāptā mahāgadam// </div>
            <div class="l">snehasvedopapannaṃ taṃ saṃśodhya vamanādibhiḥ/ </div>
            <div class="l">kṛtasaṃsarjanaṃ medhyairannapānairupācaret// </div>
            <div class="l">brāhmīsvarasayuktaṃ yat pañcagavyamudāhṛtam/ </div>
            <div class="l">tat sevyaṃ śaṅkhapuṣpī ca yacca medhyaṃ rasāyanam// </div>
            <div class="l">suhṛdaścānukūlāstaṃ svāptā dharmārthavādinaḥ/ </div>
            <div class="l">saṃyojayeyur&amp;vijñānadhairyasmṛtisamādhibhiḥ// </div>
            <div class="l">prayuñjyāttailalaśunaṃ payasā vā śatāvarīm/ </div>
            <div class="l">brāhmīrasaṃ kuṣṭharasaṃ vacāṃ vā madhusaṃyutām// </div>
            <div class="l">duścikitsyo hyapasmāraścirakārī &amp;kṛtāspadaḥ/ </div>
            <div class="l">tasmādrasāyanairenaṃ prāyaśaḥ samupācaret// </div>
            <div class="l">jalāgnidrumaśailebhyo viṣamebhyaśca taṃ sadā/ </div>
            <div class="l">rakṣedunmādinaṃ caiva sadyaḥ prāṇaharā hi te// </div>
          </div>
          <p id="CS.6.10.67"><a name="CS.6.10.67"><!--anchor--></a>tatra ślokau--- </p>
          <div class="lg">
            <div class="l">hetuṃ kurvantyapasmāraṃ doṣāḥ prakupitā yathā/ </div>
            <div class="l">sāmānyataḥ pṛthaktvācca liṅgaṃ teṣāṃ ca bheṣajam// </div>
            <div class="l">mahāgadasamutthānaṃ liṅgaṃ covāca sauṣadham/ </div>
            <div class="l">munirvyāsasamāsābhyām&amp;apasmāracikitsite// </div>
          </div>
          <p><a name="idp9093008"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite
            cikitsāsthāne+apasmāracikitsitaṃ nāma daśamo+adhyāyaḥ//10// </p>
        </div>


        <div class="teidiv1" id="div2_body.1_div1.6_div2.11"><h3><a name="body.1_div1.6_div2.11"></a>6.11.  ekādaśo+adhyāyaḥ/</h3>
          
          <p id="CS.6.11.1"><a name="CS.6.11.1"><!--anchor--></a>athātaḥ kṣatakṣīṇacikitsitaṃ vyākhyāsyāmaḥ// </p>
          <p id="CS.6.11.2"><a name="CS.6.11.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">udārakīrtirbrahmarṣirātreyaḥ paramārthavit/ </div>
            <div class="l">kṣatakṣīṇacikitsārthamidamāha cikitsitam// </div>
            <div class="l">dhanuṣā++āyasyato+atyarthaṃ bhāramudvahato gurum/ </div>
            <div class="l">patato viṣamoccebhyo balibhiḥ saha yudhyataḥ// </div>
            <div class="l">vṛṣaṃ hayaṃ vā dhāvantaṃ damyaṃ vā+anyaṃ nigṛhṇataḥ/ </div>
            <div class="l">śilākāṣṭhāśmanirghātān kṣipato nighnataḥ parān// </div>
            <div class="l">adhīyānasya vā+atyuccairdūraṃ vā vrajato drutam/ </div>
            <div class="l">mahānadīṃ vā tarato hayairvā saha dhāvataḥ// </div>
            <div class="l">sahasotpatato &amp;dūraṃ tūrṇaṃ cātipranṛtyataḥ/ </div>
            <div class="l">tathā+anyaiḥ karmabhiḥ krūrairbhṛśamabhyāhatasya ca// </div>
            <div class="l">vikṣate vakṣasi vyādhirbalavān samudīryate/ </div>
            <div class="l">strīṣu cātiprasaktasya rūkṣālpapramitāśinaḥ// </div>
            <div class="l">uro virujyate tasya bhidyate+atha vibhajyate/ </div>
            <div class="l">prapīḍyete tataḥ pārśve śuṣyatyaṅgaṃ pravepate// </div>
            <div class="l">kramādvīryaṃ balaṃ varṇo ruciragniśca hīyate/ </div>
            <div class="l">jvaro vyathā manodainyaṃ viḍbhedo+agnivadhādapi// </div>
            <div class="l">duṣṭaḥ śyāvaḥ sudurgandhaḥ pīto vigrathito bahuḥ/ </div>
            <div class="l">kāsamānasya &amp;ca śleṣmā saraktaḥ saṃpravartate// </div>
            <div class="l">sa kṣataḥ kṣīyate+atyarthaṃ tathā śukraujasoḥ kṣayāt/ </div>
            <div class="l">avyaktaṃ lakṣaṇaṃ tasya pūrvarūpamiti smṛtam// </div>
            <div class="l">urorukśoṇitacchardiḥ kāso vaiśeṣikaḥ kṣate/ </div>
            <div class="l">kṣīṇe saraktamūtratvaṃ pārśvapṛṣṭhakaṭigrahaḥ// </div>
            <div class="l">alpaliṅgasya dīptāgneḥ sādhyo balavato navaḥ/ </div>
            <div class="l">parisaṃvatsaro yāpyaḥ sarvaliṅgaṃ tu varjayet// </div>
            <div class="l">uro matvā kṣataṃ lākṣāṃ payasā madhusaṃyutām/ </div>
            <div class="l">sadya eva pibejjīrṇe payasā+adyāt saśarkaram// </div>
            <div class="l">pārśvabastirujī cālpapittāgnistāṃ surāyutām/ </div>
            <div class="l">bhinnaviṭkaḥ samustātiviṣāpāṭhāṃ savatsakām// </div>
            <div class="l">lākṣāṃ sarpirmadhūcchiṣṭaṃ jīvanīyagaṇaṃ sitām/ </div>
            <div class="l">tvakkṣīrīṃ samitāṃ kṣīre paktvā dīptānalaḥ pibet// </div>
            <div class="l">ikṣvālikābisagranthipadmakeśaracandanaiḥ/ </div>
            <div class="l">śṛtaṃ payo madhuyutaṃ sandhānārthaṃ pibet kṣatī// </div>
            <div class="l">yavānāṃ cūrṇamādāya kṣīrasiddhaṃ ghṛtaplutam/ </div>
            <div class="l">jvare dāhe sitākṣaudrasaktūn vā payasā pibet// </div>
            <div class="l">madhūkamadhukadrākṣātvakkṣīrīpippalībalāḥ/ </div>
            <div class="l">kāsī pārśvāsthiśūlī ca lihyātsaghṛtamākṣikāḥ// </div>
            <div class="l">elāpatratvaco+ardhākṣāḥ pippalyardhapalaṃ tathā/ </div>
            <div class="l">sitāmadhukakharjūramṛdvīkāśca palonmitāḥ// </div>
            <div class="l">saṃcūrṇya madhunā yuktā guṭikāḥ saṃprakalpayet/ </div>
            <div class="l">akṣamātrāṃ tataścaikāṃ bhakṣayennā dine dine// </div>
            <div class="l">kāsaṃ śvāsaṃ jvaraṃ hikkāṃ chardiṃ mūrcchāṃ madaṃ bhramam/ </div>
            <div class="l">raktaniṣṭhīvanaṃ tṛṣṇāṃ pārśvaśūlamarocakam// </div>
            <div class="l">śoṣaplīhāḍhyavātāṃśca svarabhedaṃ kṣataṃ kṣayam/ </div>
            <div class="l">guṭikā tarpaṇī vṛṣyā raktapittaṃ ca nāśayet// </div>
            <div class="l">ityelādiguṭikā/ </div>
            <div class="l">rakte+ativṛtte dakṣāṇḍaṃ yūṣaistoyena vā pibet/ </div>
            <div class="l">caṭakāṇḍarasaṃ vā+api raktaṃ vā chāgajāṅgalam// </div>
            <div class="l">cūrṇaṃ paunarnavaṃ raktaśālitaṇḍulaśarkaram/ </div>
            <div class="l">raktaṣṭhīvī pibet siddhaṃ drākṣārasapayoghṛtaiḥ// </div>
            <div class="l">madhūkamadhukakṣīrasiddhaṃ vā taṇḍulīyakam/ </div>
            <div class="l">mūḍhavātastvajāmedaḥ surābhṛṣṭaṃ sasaindhavam// </div>
            <div class="l">kṣāmaḥ kṣīṇaḥ kṣatoraskastvanidraḥ sabale+anile/ </div>
            <div class="l">śṛtakṣīrasareṇādyāt sakṣaudraghṛtaśarkaram// </div>
            <div class="l">śarkarāṃ yavagodhūmau jīvakarṣabhakau madhu/ </div>
            <div class="l">śṛtakṣīrānupānaṃ vā lihyāt kṣīṇaḥ kṣatī kṛśaḥ// </div>
            <div class="l">kravyādamāṃsaniryūhaṃ ghṛtabhṛṣṭaṃ pibecca saḥ/ </div>
            <div class="l">pippalīkṣaudrasaṃyuktaṃ māṃsaśoṇitavardhanam// </div>
            <div class="l"> nyagrodhodumbarāśvatthaplakṣaśālapriyaṅgubhiḥ/ </div>
            <div class="l">tālamastakajambūtvakpriyālaiśca sapadmakaiḥ// </div>
            <div class="l">sāśvakarṇaiḥ śṛtāt kṣīrādadyājjātena sarpiṣā/ </div>
            <div class="l">śālyodanaṃ kṣatoraskaḥ kṣīṇaśukraśca mānavaḥ// </div>
            <div class="l">yaṣṭyāhvanāgabalayoḥ kvāthe kṣīrasamaṃ ghṛtam/ </div>
            <div class="l">payasyāpippalīvāṃśīkalkasiddhaṃ kṣate śubham// </div>
            <div class="l">kolalākṣārase tadvat kṣīrāṣṭaguṇasādhitam/ </div>
            <div class="l">kalkaiḥ kaṭvaṅgadārvītvagvatsakatvakphalairghṛtam// </div>
            <div class="l">jīvakarṣabhakau vīrāṃ jīvantīṃ nāgaraṃ śaṭīm/ </div>
            <div class="l">catasraḥ parṇinīrmede kākolyau dve nidigdhike// </div>
            <div class="l">punarnave dve madhukamātmaguptāṃ śatāvarīm/ </div>
            <div class="l">ṛddhiṃ parūṣakaṃ bhārgīṃ mṛdvīkāṃ bṛhatīṃ tathā// </div>
            <div class="l">śṛṅgāṭakaṃ tāmalakīṃ payasyāṃ pippalīṃ balām/ </div>
            <div class="l">badarākṣoṭakharjūravātāmābhiṣukāṇyapi// </div>
            <div class="l">phalāni caivamādīni kalkān kurvīta kārṣikān/ </div>
            <div class="l">dhātrīrasavidārīkṣucchāgamāṃsarasaṃ payaḥ// </div>
            <div class="l">kuryāt prasthonmitaṃ tena ghṛtaprasthaṃ vipācayet/ </div>
            <div class="l">prasthārdhaṃ madhunaḥ śīte śarkarārdhatulāṃ tathā// </div>
            <div class="l">&amp;dvikārṣikāṇi patrailāhematvaṅmaricāni ca/ </div>
            <div class="l">vinīya cūrṇitaṃ tasmāllihyānmātrāṃ sadā naraḥ// </div>
            <div class="l">amṛtaprāśamityetannarāṇāmamṛtaṃ ghṛtam/ </div>
            <div class="l">sudhāmṛtarasaṃ prāśyaṃ kṣīramāṃsarasāśinā// </div>
            <div class="l">naṣṭaśukrakṣatakṣīṇadurbalavyādhikarśitān/ </div>
            <div class="l">strīprasaktān kṛśān varṇasvarahīnāṃśca bṛṃhayet// </div>
            <div class="l">kāsahikkājvaraśvāsadāhatṛṣṇāsrapittanut/ </div>
            <div class="l">putradaṃ vamimūrcchāhṛdyonimūtrāmayāpaham// </div>
            <div class="l">ityamṛtaprāśaghṛtam/ </div>
            <div class="l">śvadaṃṣṭrośīramañjiṣṭhābalākāśmaryakattṛṇam/ </div>
            <div class="l">darbhamūlaṃ pṛthakparṇīṃ palāśarṣabhakau sthirām// </div>
            <div class="l">palikaṃ sādhayetteṣāṃ rase kṣīracaturguṇe/ </div>
            <div class="l">kalkaḥ svaguptājīvantīmedarṣabhakajīvakaiḥ// </div>
            <div class="l">śatāvaryṛddhimṛdvīkāśarkarāśrāvaṇībisaiḥ/ </div>
            <div class="l">prasthaḥ siddho ghṛtādvātapittahṛddra(dbha)vaśūlanut// </div>
            <div class="l">mūtrakṛcchrapramehārśaḥkāsaśoṣakṣayāpahaḥ/ </div>
            <div class="l">dhanuḥstrīmadyabhārādhvakhinnānāṃ balamāṃsadaḥ// </div>
            <div class="l">iti śvadaṃṣṭrādighṛtam/ </div>
            <div class="l">madhukāṣṭapaladrākṣāprasthakvāthe ghṛtaṃ pacet/ </div>
            <div class="l">pippalyaṣṭapale kalke prasthaṃ siddhe ca śītale// </div>
            <div class="l">pṛthagaṣṭapalaṃ kṣaudraśarkarābhyāṃ vimiśrayet/ </div>
            <div class="l">samasaktu kṣatakṣīṇe raktagulme ca taddhitam// </div>
            <div class="l">dhātrīphalavidārīkṣujīvanīyarasairghṛtam/ </div>
            <div class="l">ajāgopayasoścaiva sapta prasthān pacedbhiṣak// </div>
            <div class="l">siddhaśīte sitākṣaudradviprasthaṃ vinayecca tat/ </div>
            <div class="l">yakṣmāpasmārapittāsṛkkāsamehakṣayāpaham// </div>
            <div class="l">vayaḥsthāpanamāyuṣyaṃ māṃsaśukrabalapradam/ </div>
            <div class="l">ghṛtaṃ tu pitte+abhyadhike lihyādvāte+adhike pibet// </div>
            <div class="l">līḍhaṃ nirvāpayet pittamalpatvāddhanti nānalam/ </div>
            <div class="l">ākrāmatyanilaṃ pītamūṣmāṇaṃ niruṇaddhi ca// </div>
            <div class="l">kṣāmakṣīṇakṛśāṅgānāmetānyeva ghṛtāni tu/ </div>
            <div class="l">&amp;tvakkṣīrīśarkarālājacūrṇaiḥ styānāni yojayet// </div>
            <div class="l">sarpirguḍān samadhvaṃśāñjagdhvā cānu payaḥ pibet/ </div>
            <div class="l">reto vīryaṃ balaṃ puṣṭiṃ tairāśutaramāpnuyāt// </div>
            <div class="l">iti sarpirguḍāḥ/ </div>
            <div class="l">balā vidārī hrasvā ca pañcamūlī punarnavā/ </div>
            <div class="l">pañcānāṃ kṣīrivṛkṣāṇāṃ śuṅgā muṣṭyaṃśakā api// </div>
            <div class="l">eṣāṃ kaṣāye dvikṣīre vidāryājarasāṃśike/ </div>
            <div class="l">jīvanīyaiḥ pacet kalkairakṣamātrairghṛtāḍhakam// </div>
            <div class="l">sitāpalāni pūte ca śīte dvātriṃśataṃ kṣipet/ </div>
            <div class="l">godhūmapippalīvāṃśīcūrṇaṃ śṛṅgāṭakasya ca// </div>
            <div class="l">samākṣikaṃ kauḍavikaṃ tat sarvaṃ khajamūrcchitam/ </div>
            <div class="l">styānaṃ sarpirguḍān kṛtvā bhūrjapatreṇa veṣṭayet// </div>
            <div class="l">tāñjagdhvā palikān kṣīraṃ madyaṃ vā+anupibet kaphe/ </div>
            <div class="l">śoṣe kāse kṣate kṣīṇe śramastrībhārakarśite// </div>
            <div class="l">raktaniṣṭhīvane tāpe pīnase corasi sthite/ </div>
            <div class="l">śastāḥ pārśvaśiraḥśūle bhede ca svaravarṇayoḥ// </div>
            <div class="l">iti dvitīyasarpirguḍāḥ/ </div>
            <div class="l">tvakkṣīrīśrāvaṇīdrākṣāmūrvarṣabhakajīvakaiḥ/ </div>
            <div class="l">vīrardhikṣīrakākolībṛhatīkapikacchrubhiḥ// </div>
            <div class="l">kharjūraphalamedābhiḥ kṣīrapiṣṭaiḥ palonmitaiḥ/ </div>
            <div class="l">dhātrīvidārīkṣurasaprasthaiḥ prasthaṃ ghṛtāt pacet// </div>
            <div class="l">śarkarārdhatulāṃ śīte kṣaudrārdhaprasthameva ca/ </div>
            <div class="l">dattvā sarpirguḍān kuryātkāsahikkājvarāpahān// </div>
            <div class="l">yakṣmāṇaṃ tamakaṃ śvāsaṃ raktapittaṃ halīmakam/ </div>
            <div class="l">śukranidrākṣayaṃ tṛṣṇāṃ hanyuḥ kārśyaṃ sakāmalam// </div>
            <div class="l">iti tṛtīyāḥ sarpirguḍāḥ/ </div>
            <div class="l">navamāmalakaṃ drākṣāmātmaguptāṃ punarnavām/ </div>
            <div class="l">śatāvarīṃ vidārīṃ ca samaṅgāṃ pippalīṃ tathā// </div>
            <div class="l">pṛthagdaśapalān bhāgān palānyaṣṭau ca nāgarāt/ </div>
            <div class="l">yaṣṭyāhvasauvarcalayordvipalaṃ maricasya ca// </div>
            <div class="l">kṣīratailaghṛtānāṃ ca tryāḍhake śarkarāśate/ </div>
            <div class="l">kvathite tāni cūrṇāni dattvā bilvasamān guḍān// </div>
            <div class="l">kuryāttān bhakṣayet kṣīṇaḥ kṣataḥ śuṣkaśca mānavaḥ/ </div>
            <div class="l">tena sadyo rasādīnāṃ vṛddhyā puṣṭiṃ sa vindati// </div>
            <div class="l">iti caturthasarpirguḍāḥ/ </div>
            <div class="l">gokṣīrārdhāḍhakaṃ sarpiḥ prasthamikṣurasāḍhakam/ </div>
            <div class="l">vidāryāḥ svarasātprasthaṃ rasātprasthaṃ ca taittirāt// </div>
            <div class="l">dadyāt sidhyati tasmiṃstu piṣṭānikṣurasairimān/ </div>
            <div class="l">madhūkapuṣpakuḍavaṃ priyālakuḍavaṃ tathā// </div>
            <div class="l">kuḍavārdhaṃ tugākṣīryāḥ kharjūrāṇāṃ ca viṃśatim/ </div>
            <div class="l">pṛthagbibhītakānāṃ ca pippalyāśca caturthikām// </div>
            <div class="l">triṃśatpalāni khaṇḍācca madhukāt karṣameva ca/ </div>
            <div class="l">tathā+ardhapalikānyatra jīvanīyāni dāpayet// </div>
            <div class="l">siddhe+asmin kuḍavaṃ kṣaudraṃ śīte kṣiptvā+atha modakān/ </div>
            <div class="l">kārayenmaricājājīpalacūrṇāvacūrṇitān// </div>
            <div class="l">vātāsṛkpittarogeṣu kṣatakāsakṣayeṣu ca/ </div>
            <div class="l">śuṣyatāṃ kṣīṇaśukrāṇāṃ rakte corasi saṃsthite// </div>
            <div class="l">kṛśadurbalavṛddhānāṃ puṣṭivarṇabalārthinām/ </div>
            <div class="l">yonidoṣakṛtasrāvahatānāṃ cāpi yoṣitām// </div>
            <div class="l">garbhārthinīnāṃ garbhaśca sravedyāsāṃ mriyeta vā/ </div>
            <div class="l">dhanyā balayā hitāstābhyaḥ śukraśoṇitavardhanāḥ// </div>
            <div class="l">iti pañcamasarpirmodakāḥ/ </div>
            <div class="l">bastideśe vikurvāṇe strīprasaktasya mārute/ </div>
            <div class="l">vātaghnān bṛṃhaṇān vṛṣyān yogāṃstasya prayojayet// </div>
            <div class="l">śarkarāpippalīcūrṇaiḥ sarpiṣā mākṣikeṇa ca/ </div>
            <div class="l">saṃyuktaṃ vā śṛtaṃ kṣīraṃ pibet kāsajvarāpaham// </div>
            <div class="l">phalāmlaṃ sarpiṣā bhṛṣṭaṃ vidārīkṣurase śṛtam/ </div>
            <div class="l">strīṣu kṣīṇaḥ pibedyūṣaṃ jīvanaṃ bṛṃhaṇaṃ param// </div>
            <div class="l">saktūnāṃ vastrapūtānāṃ manthaṃ kṣaudraghṛtānvitam/ </div>
            <div class="l">&amp;yavānnasātmyo dīptāgniḥ kṣatakṣīṇaḥ pibennaraḥ// </div>
            <div class="l">jīvanīyopasiddhaṃ vā jāṅgalaṃ ghṛtabharjitam/ </div>
            <div class="l">rasaṃ prayojayet kṣīṇe vyañjanārthaṃ saśarkaram// </div>
            <div class="l">gomahiṣyaśvanāgājaiḥ kṣīrairmāṃsarasaistathā/ </div>
            <div class="l">&amp;yavānnaṃ bhojayedyūṣaiḥ phalāmlairghṛtasaṃskṛtaiḥ// </div>
            <div class="l">dīpte+agnau vidhireṣaḥ syānmande dīpanapācanaḥ/ </div>
            <div class="l">yakṣmiṇāṃ vihito grāhī bhinne śakṛti ceṣyate// </div>
            <div class="l">palikaṃ saindhavaṃ śuṇṭhī dve ca sauvarcalāt pale/ </div>
            <div class="l">kuḍavāṃśāni vṛkṣāmlaṃ dāḍimaṃ patramarjakāt// </div>
            <div class="l">ekaikaṃ maricājājyordhānyakāddve caturthike/ </div>
            <div class="l">śarkarāyāḥ palānyatra daśa dve ca pradāpayet// </div>
            <div class="l">kṛtvā cūrṇamato mātrāmannapāne prayojayet/ </div>
            <div class="l">rocanaṃ dīpanaṃ balyaṃ pārśvārtiśvāsakāsanut// </div>
            <div class="l">iti saindhavādicūrṇam/ </div>
            <div class="l">ekā ṣoḍaśikā dhānyāddve dve+ajājyajamodayoḥ/ </div>
            <div class="l">tābhyāṃ dāḍimavṛkṣāmlaṃ dvirdviḥ sauvarcalātpalam// </div>
            <div class="l">śuṇṭhyāḥ karṣaṃ dadhitthasya madhyāt pañca palāni ca/ </div>
            <div class="l">taccūrṇaṃ ṣoḍaśapale śarkarāyā vimiśrayet// </div>
            <div class="l">ṣāḍavo+ayaṃ pradeyaḥ syādannapāneṣu pūrvavat/ </div>
            <div class="l">mandānale śakṛdbhede yakṣmiṇāmagnivardhanaḥ// </div>
            <div class="l">iti ṣāḍavaḥ/ </div>
            <div class="l"> pibennāgabalāmūla-&amp;mardhakarṣavivardhitam/ </div>
            <div class="l">palaṃ kṣīrayutaṃ māsaṃ kṣīravṛttiranannabhuk// </div>
            <div class="l">eṣa prayogaḥ puṣṭyāyurbalārogyakaraḥ paraḥ/ </div>
            <div class="l">maṇḍūkaparṇyāḥ kalpo+ayaṃ śuṇṭhīmadhukayostathā// </div>
            <div class="l">yadyat saṃtarpaṇaṃ śītamavidāhi hitaṃ laghu/ </div>
            <div class="l">annapānaṃ niṣevyaṃ tatkṣatakṣīṇaiḥ sukhārthibhiḥ// </div>
            <div class="l">yaccoktaṃ yakṣmiṇāṃ pathyaṃ kāsināṃ raktapittinām/ </div>
            <div class="l">tacca kuryādavekṣyāgniṃ vyādhiṃ sātmyaṃ balaṃ tathā// </div>
            <div class="l">upekṣite bhavettasminnanubandho hi yakṣmaṇaḥ/ </div>
            <div class="l">prāgevāgamanāttasya tasmāttaṃ tvarayā jayet// </div>
          </div>
          <p id="CS.6.11.96"><a name="CS.6.11.96"><!--anchor--></a>tatra ślokau---</p>
          <div class="lg">
            <div class="l">kṣatakṣayasamutthānaṃ sāmānyapṛthagākṛtim/ </div>
            <div class="l">asādhyayāpyasādhyatvaṃ sādhyānāṃ siddhimeva ca// </div>
            <div class="l">uktavāñjyeṣṭhaśiṣyāya kṣatakṣiṇacikitsite/ </div>
            <div class="l">tattvārthavi-&amp;dvītarajastamodoṣaḥ punarvasuḥ// </div>
          </div>
          <p><a name="idp9244064"><!--anchor--></a> ityagniveśakṛte tantre+aprāpte dṛḍhabalapūrite cikitsitasthāne kṣatakṣīṇacikitsitaṃ
            nāmaikādaśo+adhyāyaḥ//11// </p>
        </div>


        <div class="teidiv1" id="div2_body.1_div1.6_div2.12"><h3><a name="body.1_div1.6_div2.12"></a>6.12.  dvādaśo+adhyāyaḥ/</h3>
          
          <p id="CS.6.12.1"><a name="CS.6.12.1"><!--anchor--></a>athātaḥ śvayathucikitsitaṃ vyākhyāsyāmaḥ// </p>
          <p id="CS.6.12.2"><a name="CS.6.12.2"><!--anchor--></a>iti ha smāha bhāgavānātreyaḥ// </p>
          <div class="lg">
            <div class="l">bhiṣagvariṣṭhaṃ surasiddhajuṣṭaṃ munīndramatryātmajamagniveśaḥ/ </div>
            <div class="l">mahāgadasya śvayathoryathāvat prakoparūpapraśamānapṛcchat// </div>
            <div class="l">tasmai jagādāgadavedasindhupravartanādripravaro+atrijastān/ </div>
            <div class="l">vātādibhedāttrividhasya samyaṅnijānijaikāṅgajasarvajasya// </div>
            <div class="l">śuddhyāmayābhaktakṛśābalānāṃ kṣārāmlatīkṣṇoṣṇagurūpasevā/ </div>
            <div class="l">dadhyāmamṛcchākavirodhiduṣṭagaropasṛṣṭānnaniṣevaṇaṃ ca// </div>
            <div class="l">arśāṃsyaceṣṭā na ca dehaśuddhirmarmopaghāto viṣamā prasūtiḥ/ </div>
            <div class="l">mithyopacāraḥ pratikarmaṇāṃ ca nijasya hetuḥ śvayathoḥ pradiṣṭaḥ// </div>
            <div class="l">bāhyāstvaco dūṣayitā+abhighātaḥ
              &amp;kāṣṭhāśmaśastrāgniviṣāyasādyaiḥ/ </div>
            <div class="l">āgantuhetuḥ trividho nijaśca sarvārdhagātrāvayavāśritatvāt// </div>
            <div class="l">bāhyāḥ sirāḥ prāpya yadā kaphāsṛkpittāni saṃdūṣayatīha vāyuḥ/ </div>
            <div class="l">tairbaddhamārgaḥ sa tadā visarpannutsedhaliṅgaṃ śvayathuṃ karoti// </div>
            <div class="l">&amp;uraḥsthitairūrdhvamadhastu vāyoḥ sthānasthitairmadhyagataistu
              madhye/ </div>
            <div class="l">sarvāṅgagaḥ sarvagataiḥ kvacitsthairdoṣaiḥ kvacit syācchvayathustadākhyaḥ// </div>
            <div class="l">ūṣmā tathā syāddavathuḥ sirāṇāmāyāma ityeva ca pūrvarūpam/ </div>
            <div class="l">sarvastridoṣo+adhikadoṣaliṅgaistacchabdamabhyeti bhiṣagjitaṃ ca// </div>
            <div class="l">sagauravaṃ syādanavasthitatvaṃ sotsedhamuṣmā+atha sirātanutvam/ </div>
            <div class="l">salomaharṣā+aṅgavivarṇatā ca sāmānyaliṅgaṃ śvayathoḥ pradiṣṭam// </div>
            <div class="l">calastanutvakparuṣo+aruṇo+asitaḥ
              prasuptiharṣārtiyuto+animittataḥ/ </div>
            <div class="l">praśāmyati pronnamati prapīḍito divābalī ca śvayathuḥ samīraṇāt// </div>
            <div class="l">mṛduḥ sagandho+asitapītarāgavān bhramajvarasvedatṛṣāmadānvitaḥ/ </div>
            <div class="l">ya uṣyate &amp;sparśarugakṣirāgakṛt sa pittaśotho bhṛśadāhapākavān// </div>
            <div class="l">guruḥ sthiraḥ pāṇḍurarocakānvitaḥ prasekanidrāvamivahnimāndyakṛt/ </div>
            <div class="l">sa kṛcchrajanmapraśamo nipīḍito na connamedrātribalī kaphātmakaḥ// </div>
            <div class="l">kṛśasya rogairabalasya yo bhavedupadravairvā vamipūrvakairyutaḥ/ </div>
            <div class="l">sa hanti marmānugato+atha rājimān parisraveddhīnabalasya sarvagaḥ// </div>
            <div class="l">ahīnamāṃsasya ya ekadoṣajo navo balasthasya sukhaḥ sa sādhane/ </div>
            <div class="l">nidānadoṣartuviparyayakramairupācarettaṃ baladoṣakālavit// </div>
            <div class="l">athāmajaṃ laṅghanapācanakramairviśodhanairulbaṇadoṣamāditaḥ/ </div>
            <div class="l">śirogataṃ &amp;śīrṣavirecanairadho virecanairūrdhvaharaistathordhvajam// </div>
            <div class="l">upācaret snehabhavaṃ virūkṣaṇaiḥ prakalpayet snehavidhiṃ ca
              rūkṣaje/ </div>
            <div class="l">vibaddhaviṭke+anilaje nirūhaṇaṃ ghṛtaṃ tu pittānilaje satiktakam// </div>
            <div class="l">payaśca mūrcchāratidāhatarṣite viśodhanīye tu samūtramiṣyate/ </div>
            <div class="l">kaphotthitaṃ kṣārakaṭūṣṇasaṃyutaiḥ samūtratakrāsavayuktibhirjayet// </div>
            <div class="l">grāmyābjānūpaṃ piśitamabalaṃ śuṣkaśākaṃ navānnaṃ gauḍaṃ piṣṭānnaṃ
              dadhi &amp;tilakṛtaṃ &amp;vijjalaṃ madyamamlam/ </div>
            <div class="l">dhānā vallūraṃ samaśanamatho gurvasātmyaṃ vidāhi svapnaṃ cārātrau śvayathugadavān
              varjayenmaithunaṃ ca// </div>
            <div class="l">vyoṣaṃ trivṛttiktakarohiṇī ca sāyorajaskā triphalārasena/ </div>
            <div class="l">pītaṃ kaphotthaṃ śamayettu śophaṃ gavyena mūtreṇa harītakī ca// </div>
            <div class="l">harītakīnāgaradevadāru sukhāmbuyuktaṃ sapunarnavaṃ vā/ </div>
            <div class="l">sarvaṃ pibettriṣvapi mūtrayuktaṃ snātaśca jīrṇe payasā+annamadyāt// </div>
            <div class="l">punarnavānāgaramustakalkān prasthena dhīraḥ payasā+akṣamātrān/ </div>
            <div class="l">mayūrakaṃ māgadhikāṃ samūlāṃ sanāgarāṃ vā prapibet savāte// </div>
            <div class="l">dantītrivṛttryūṣaṇacitrakairvā payaḥ śṛtaṃ doṣaharaṃ pibennā/ </div>
            <div class="l">dviprasthamātraṃ tu palārdhikaistairardhāvaśiṣṭaṃ pavane sapitte// </div>
            <div class="l">saśuṇṭhipītadrurasaṃ prayojyaṃ śyāmorubūkoṣaṇasādhitaṃ vā/ </div>
            <div class="l">tvagdāruvarṣābhumahauṣadhairvā guḍūcikānāgaradantibhirvā// </div>
            <div class="l">saptāhamauṣṭraṃ tvathavā+api māsaṃ payaḥ pibedbhojanavārivarjī/ </div>
            <div class="l">gavyaṃ samūtraṃ mahiṣīpayo vā kṣīrāśano mūtramatho gavāṃ vā// </div>
            <div class="l">takraṃ pibedvā gurubhinnavarcāḥ savyoṣasauvarcalamākṣikaṃ ca/ </div>
            <div class="l">guḍābhayāṃ vā guḍanāgaraṃ vā sadoṣabhinnāmavibaddhavarcāḥ// </div>
            <div class="l">viḍvātasaṅge payasā rasairvā &amp;prāgbhaktamadyādurubūkatailam/ </div>
            <div class="l">srotovibandhe+agnirucipraṇāśe madyānyariṣṭāṃśca pibet sujātān// </div>
            <div class="l">gaṇḍīrabhallātakacitrakāṃśca vyoṣaṃ viḍaṅgaṃ bṛhatīdvayaṃ ca/ </div>
            <div class="l">dviprasthikaṃ gomayapāvakena droṇe pacet &amp;kurcikamastunastu// </div>
            <div class="l">tribhāgaśeṣaṃ ca supūtaśītaṃ droṇena tat prākṛtamastunā ca/ </div>
            <div class="l">sitopalāyāśca śatena yuktaṃ lipte ghaṭe citrakapippalīnām// </div>
            <div class="l">vaihāyase sthāpitamādaśāhāt prayojayaṃstadvinihanti śophān/ </div>
            <div class="l">bhagandarārśaḥkrimikuṣṭhamehān vaivarṇyakārśyānilahikkanaṃ ca// </div>
            <div class="l">iti gaṇḍīrādyariṣṭaḥ/ </div>
            <div class="l"> kāśmaryadhātrīmaricābhayākṣa-&amp;drākṣāphalānāṃ ca
              sapippalīnām/ </div>
            <div class="l">śataṃ śataṃ &amp;jīrṇaguḍāttulāṃ ca saṃkṣudya kumbhe madhunā pralipte// </div>
            <div class="l">saptāhamuṣṇe dviguṇaṃ tu śīte sthitaṃ jaladroṇayutaṃ pibennā/ </div>
            <div class="l">śophān vibandhān kaphavātajāṃśca nihantyariṣṭo+aṣṭaśato+agnikṛcca// </div>
            <div class="l">ityaṣṭaśato+ariṣṭaḥ/ </div>
            <div class="l">punarnave dve ca bale sapāṭhe &amp;dantīṃ guḍūcīmatha citrakaṃ
              ca/ </div>
            <div class="l">nidigdhikāṃ ca triphalāni paktvā droṇāvaśeṣe salile tatastam// </div>
            <div class="l">pūtvā rasaṃ dve ca guḍāt purāṇāttule madhuprasthayutaṃ suśītam/ </div>
            <div class="l">māsaṃ nidadhyādghṛtabhājanasthaṃ palle yavānāṃ paratastu māsāt// </div>
            <div class="l">cūrṇīkṛtairardhapalāṃśikaistaṃ &amp;patratvagelāmaricāmbulohaiḥ/ </div>
            <div class="l">gandhānvitaṃ kṣaudraghṛtapradigdhe jīrṇe pibed vyādhibalaṃ samīkṣya// </div>
            <div class="l">hṛtpāṇḍurogaṃ śvayathuṃ pravṛddhaṃ plīhajvarārocakamehagulmān/ </div>
            <div class="l">bhagandaraṃ ṣaḍjaṭharāṇi kāsaṃ śvāsaṃ grahaṇyāmayakuṣṭhakaṇḍūḥ// </div>
            <div class="l">śākhānilaṃ baddhapurīṣatāṃ ca hikkāṃ kilāsaṃ ca halīmakaṃ ca/ </div>
            <div class="l">kṣipraṃ jayedvarṇabalāyurojastejonvito māṃsarasānnabhojī// </div>
            <div class="l">iti punarnavādyariṣṭaḥ/ </div>
            <div class="l">phalatrikaṃ dīpyakacitrakau ca sapippalīloharajo viḍaṅgam/ </div>
            <div class="l">cūrṇīkṛtaṃ kauḍavikaṃ dviraṃśaṃ kṣaudraṃ purāṇasya tulāṃ guḍasya// </div>
            <div class="l">māsaṃ nidadhyādghṛtabhājanasthaṃ yaveṣu tāneva nihanti rogān/ </div>
            <div class="l">ye cārśasāṃ paṇḍuvikāriṇāṃ ca proktā hitāḥ śophiṣu te+apyariṣṭāḥ// </div>
            <div class="l">iti triphalādyariṣṭaḥ/ </div>
            <div class="l">kṛṣṇā sapāṭhā gajapippalī ca nidigdhikā citrakanāgare ca/ </div>
            <div class="l">sapippalīmūlarajanyajājīmustaṃ ca cūrṇaṃ sukhatoyapītam// </div>
            <div class="l">hanyāttridoṣaṃ cirajaṃ ca śophaṃ kalkaśca bhūnimbamahauṣadhasya/ </div>
            <div class="l">ayorajastryūṣaṇayāvaśūkacūrṇaṃ ca pītaṃ triphalārasena// </div>
            <div class="l">kṣāradvayaṃ syāllavaṇāni catvāryayorajo vyoṣaphalatrike ca/ </div>
            <div class="l">sapippalīmūlaviḍaṅgasāraṃ mustājamodāmaradārubilvam// </div>
            <div class="l">kaliṅgakāścitrakamūlapāṭhe yaṣṭyāhvayaṃ sātiviṣaṃ palāṃśam/ </div>
            <div class="l">sahiṅgukarṣaṃ tvaṇuśuṣkacūrṇaṃ droṇaṃ tathā mūlakaśuṇṭhakānām// </div>
            <div class="l">syādbhasmanastat salilena sādhyamāloḍya yāvadghanamapradagdham/ </div>
            <div class="l">styānaṃ tataḥ kolasamāṃ tu mātrāṃ kṛtvā suśuṣkāṃ vidhinopayuñjyāt// </div>
            <div class="l"> plīhodaraśvitrahalīmakārśaḥpāṇḍvāmayārocakaśoṣaśophān/ </div>
            <div class="l">visūcikāgulmagarāśmarīśca saśvāsakāsāḥ praṇudet sakuṣṭhāḥ// </div>
            <div class="l">iti kṣāraguḍikā/ </div>
            <div class="l">prayojayedārdrakanāgaraṃ vā tulyaṃ guḍenārdhapalābhivṛddhyā/ </div>
            <div class="l">mātrā paraṃ pañcapalāni māsaṃ jīrṇe payo yūṣarasāśca bhaktam// </div>
            <div class="l">gulmodarārśaḥśvayathupramehāñ śvāsapratiśyālasakāvipākān/ </div>
            <div class="l">sakāmalāśoṣamanovikārān kāsaṃ kaphaṃ caiva jayet prayogaḥ// </div>
            <div class="l">rasastathaivārdrakanāgarasya peyo+atha jīrṇe payasā+annamadyāt/ </div>
            <div class="l">&amp;jatvaśmajaṃ ca triphalārasena hanyāttridoṣaṃ śvayathuṃ prasahya// </div>
            <div class="l">iti śilājatuprayogaḥ/ </div>
            <div class="l">dvipañcamūlasya pacet kaṣāye kaṃse+abhayānāṃ ca śataṃ guḍasya/ </div>
            <div class="l">lehe susiddhe+atha vinīya cūrṇaṃ vyoṣaṃ trisaugandhyamuṣāsthite ca// </div>
            <div class="l">prasthārdhamātraṃ madhunaḥ suśīte kiṃcicca cūrṇādapi yavaśūkāt/ </div>
            <div class="l">ekābhayāṃ prāśya tataśca lehācchuktiṃ nihanti śvayathuṃ pravṛddham// </div>
            <div class="l"> śvāsajvarārocakamehagulmaplīhatridoṣodarapāṇḍurogān/ </div>
            <div class="l">kārśyāmavātāvasṛgamlapittavaivarṇyamūtrānilaśukradoṣān// </div>
            <div class="l">iti kaṃsaharītakī/ </div>
            <div class="l"> paṭolamūlāmaradārudantītrāyantipippalyabhayāviśālāḥ/ </div>
            <div class="l">yaṣṭyāhvayaṃ tiktakarohiṇī ca sacandanā syānniculāni dārvī// </div>
            <div class="l">karṣonmitaistaiḥ kvathitaḥ kaṣāyo ghṛtena peyaḥ kuḍavena yuktaḥ/ </div>
            <div class="l">vīsarpadāhajvarasannipātatṛṣṇāviṣāṇi śvayathuṃ ca hanti// </div>
            <div class="l">&amp;sacitrakaṃ dhānyayavānyajājīsauvarcalaṃ tryūṣaṇavetasāmlam/ </div>
            <div class="l">bilvāt phalaṃ dāḍimayāvaśūkau sapippalīmūlamathāpi cavyam// </div>
            <div class="l">piṣṭvā+akṣamātrāṇi jalāḍhakena paktvā ghṛtaprasthamatha
              prayuñjyāt/arśāṃsi gulmaṃ śvayathuṃ ca kṛcchraṃ nihanti vahniṃ ca karoti dīptam// </div>
            <div class="l">pibedghṛtaṃ vā+aṣṭaguṇāmbusiddhaṃ sacitrakakṣāramudāravīryam/ </div>
            <div class="l">kalyāṇakaṃ vā+api sapañcagavyaṃ tiktaṃ mahadvā+apyatha tiktakaṃ vā// </div>
            <div class="l">kṣīraṃ ghaṭe citrakakalkalipte dadhyāgataṃ sādhu vimathya tena/ </div>
            <div class="l">tajjaṃ ghṛtaṃ citrakamūlagarbhaṃ takreṇa siddhaṃ śvayathughnamagryam// </div>
            <div class="l"> &amp;arśo+atisārānilagulmamehāṃścaitannihantyagnibalapradaṃ ca/ </div>
            <div class="l">takreṇa cādyāt saghṛtena tena bhojyāni siddhāmathavā yavāgūm// </div>
            <div class="l">iti citrakaghṛtam/ </div>
            <div class="l">jīvantyajājīśaṭipuṣkarāhvaiḥ sakāravīcitrakabilvamadhyaiḥ/ </div>
            <div class="l">sayāvaśūkairbadarapramāṇairvṛkṣāmlayuktā ghṛtatailabhṛṣṭā// </div>
            <div class="l">arśo+atisārānilagulmaśophahṛdrogamandāgnihitā yavāgūḥ/ </div>
            <div class="l">yā &amp;pañcakolairvidhinaiva tena siddhā bhavet sā ca samā tathaiva// </div>
            <div class="l">kulatthayūṣaśca sapippalīko maudgaśca satryūṣaṇayāvaśūkaḥ/ </div>
            <div class="l">rasastathā viṣkirajāṅgalānāṃ sakūrmagodhāśikhiśallakānām// </div>
            <div class="l">suvarcalā gṛñjanakaṃ paṭolaṃ savāyasīmūlakavetranimbam/ </div>
            <div class="l">śākārthināṃ śākamiti praśastaṃ bhojye purāṇaśca yavaḥ saśāliḥ// </div>
            <div class="l">ābhyantaraṃ bheṣajamuktametadbarhirhitaṃ yacchṛṇu tadyathāvat/ </div>
            <div class="l">snehān pradehān pariṣecanāni svedāṃśca vātaprabalasya kuryāt// </div>
            <div class="l"> śaileyakuṣṭhāgurudārukauntītvakpadmakailāmbupalāśamustaiḥ/ </div>
            <div class="l">priyaṅguthauṇeyakahemamāṃsītālīśapatraplavapatradhānyaiḥ// </div>
            <div class="l">śrīveṣṭakadhyāmakapippalībhiḥ spṛkkānakhaiścaiva yathopalābham/ </div>
            <div class="l">vātānvite+abhyaṅgamuśanti tailaṃ siddhaṃ supiṣṭairapi ca pradeham// </div>
            <div class="l">&amp;jalaiśca vāsārkakarañjaśigrukāśmaryapatrārjakajaiśca
              siddhaiḥ/ </div>
            <div class="l">&amp;svinno mṛdūṣṇai ravitaptatoyaiḥ snātaśca gandhairanulepanīyaḥ// </div>
            <div class="l">savetasāḥ kṣīravatāṃ drumāṇāṃ tvacaḥ samañjiṣṭhalatāmṛṇālāḥ/ </div>
            <div class="l">sacandanāḥ padmakavālakau ca paitte pradehastu satailapākaḥ// </div>
            <div class="l">āktasya tenāmbu raviprataptaṃ sacandanaṃ sābhayapadmakaṃ ca/ </div>
            <div class="l">snāne hitaṃ kṣīravatāṃ kaṣāyaḥ kṣīrodakaṃ candanalepanaṃ ca// </div>
            <div class="l">kaphe tu kṛṣṇāsikatāpurāṇapiṇyākaśigrutvagumāpralepaḥ/ </div>
            <div class="l">kulatthaśuṇṭhījalamūtrasekaścaṇḍāgurubhyāmanulepanaṃ ca// </div>
            <div class="l">bibhītakānāṃ phalamadhyalepaḥ sarveṣu dāhārtiharaḥ pradiṣṭaḥ/ </div>
            <div class="l">yaṣṭyāhvamustaiḥ sakapitthapatraiḥ sacandanaistatpiḍakāsu lepaḥ// </div>
            <div class="l">rāsnāvṛṣārkatriphalāviḍaṅgaṃ śigrutvaco mūṣikaparṇikā ca/ </div>
            <div class="l">nimbārjakau vyāghranakhaḥ sadūrvā suvarcalā tiktakarohiṇī ca// </div>
            <div class="l">sakākamācī bṛhatī sakuṣṭhā punarnavā citrakanāgare ca/ </div>
            <div class="l">unmardanaṃ śophiṣu mūtrapiṣṭaṃ śastastathā mūlakatoyasekaḥ// </div>
            <div class="l">śophāstu gātrāvayavāśritā ye te sthānadūṣyākṛtināmabhedāt/ </div>
            <div class="l">&amp;anekasaṃkhyāḥ katicicca teṣāṃ nidarśanārthaṃ gadato nibodha// </div>
            <div class="l">doṣāstrayaḥ svaiḥ kupitā nidānaiḥ kurvanti śophaṃ śirasaḥ
              sughoram/ </div>
            <div class="l">antargale ghurghurikānvitaṃ ca śālūkamucchvāsanirodhakāri// </div>
            <div class="l">galasya sandhau cibuke gale ca sadāharāgaḥ &amp;śvasanāsu cograḥ/ </div>
            <div class="l">śopho bhṛśārtistu &amp;biḍālikā syāddhanyādgale cedvalayīkṛtā sā// </div>
            <div class="l">syāttāluvidradhyapi dāharāgapākānvitastāluni sā tridoṣāt/ </div>
            <div class="l">jihvopariṣṭādupajihvikā syāt kaphādadhastādadhijihvikā ca// </div>
            <div class="l">yo dantamāṃseṣu tu raktapittāt pāko bhavet sopakuśaḥ pradiṣṭaḥ/ </div>
            <div class="l">syāddantavidradhyapi dantamāṃse śophaḥ kaphācchoṇitasaṃcayotthaḥ// </div>
            <div class="l">galasya pārśve galagaṇḍa ekaḥ syādgaṇḍamālā bahubhistu gaṇḍaiḥ/ </div>
            <div class="l">sādhyāḥ smṛtāḥ pīnasapārśvaśūlakāsajvaracchardiyutāstvasādhyāḥ// </div>
            <div class="l">teṣāṃ sirākāyaśirovirekā dhūmaḥ purāṇasya ghṛtasya pānam/ </div>
            <div class="l">syāllaṅghanaṃ vaktrabhaveṣu cāpi pragharṣaṇaṃ syāt kavalagrahaśca// </div>
            <div class="l">aṅgaikadeśeṣvanilādibhiḥ syāt svarūpadhārī sphuraṇaḥ sirābhiḥ/ </div>
            <div class="l">granthirmahānmāṃsabhavastvanartirmedobhavaḥ snigdhatamaścalaśca// </div>
            <div class="l">saṃśodhite sveditamaśmakāṣṭhaiḥ sāṅguṣṭhadaṇḍairvilayedapakvam/ </div>
            <div class="l">vipāṭya coddhṛtya bhiṣak sakośaṃ śastreṇa dagdhvā vraṇavaccikitset// </div>
            <div class="l">adagdha īṣat pariśeṣitaśca prayāti bhūyo+api śanairvivṛddhim/ </div>
            <div class="l">tasmādaśeṣaḥ kuśalaiḥ samantācchedyo bhavedvīkṣya śarīradeśān// </div>
            <div class="l">śeṣe kṛte pākavaśena śīryāttataḥ kṣatotthaḥ prasaredvisarpaḥ/ </div>
            <div class="l">upadravaṃ taṃ pravicārya &amp;tajñastairbheṣajaiḥ pūrvatarairyathoktaiḥ// </div>
            <div class="l">&amp;nivārayedādita eva yatnādvidhānavit svasvavidhiṃ vidhāya/ </div>
            <div class="l">tataḥ krameṇāsya yathāvidhānaṃ vraṇaṃ vraṇajñastvarayā cikitset// </div>
            <div class="l">vivarjayet kukṣyudarāśritaṃ ca tathā gale marmaṇi saṃśritaṃ ca/ </div>
            <div class="l">sthūlaḥ kharaścāpi bhavedvivarjyo yaścāpi bālasthavirābalānām// </div>
            <div class="l">granthyarbudānāṃ ca yato+aviśeṣaḥ pradeśahetvākṛtidoṣadūṣyaiḥ/ </div>
            <div class="l">tataścikitsedbhiṣagarbudāni vidhānavidgranthicikitsitena// </div>
            <div class="l">tāmrā &amp;saśūlā piḍakā bhavedyā sā cālajī nāma parisrutāgrā/ </div>
            <div class="l">śopho+&amp;akṣataścarmanakhāntare syānmāṃsāsradūṣī bhṛśaśīghrapākaḥ// </div>
            <div class="l">jvarānvitā vaṅkṣaṇakakṣajā yā vartirnirartiḥ kaṭhināyatā ca/ </div>
            <div class="l">vidārikā sā kaphamārutābhyāṃ teṣāṃ yathādoṣamupakramaḥ syāt// </div>
            <div class="l">visrāvaṇaṃ piṇḍikayopanāhaḥ pakveṣu caiva vraṇavaccikitsā/ </div>
            <div class="l">visphoṭakāḥ sarvaśarīragāstu &amp;sphoṭāḥ sarāgajvaratarṣayuktāḥ// </div>
            <div class="l">yajñopavītapratimāḥ prabhūtāḥ pittānilābhyāṃ janitāstu
              &amp;kakṣāḥ/ </div>
            <div class="l">yaścāparāḥ syuḥ piḍakāḥ prakīrṇāḥ sthūlāṇumadhyā api pittajāstāḥ// </div>
            <div class="l">kṣudrapramāṇāḥ piḍakāḥ śarīre sarvāṅgagāḥ sajvaradāhatṛṣṇāḥ/ </div>
            <div class="l">kaṇḍūyutāḥ sārucisaprasekā romāntikāḥ pittakaphāt pradiṣṭāḥ// </div>
            <div class="l">yāḥ sarvagātreṣu masūramātrā masūrikāḥ pittakaphāt pradiṣṭāḥ/ </div>
            <div class="l">vīsarpaśāntyai vihitā kriyā yā tāṃ &amp;teṣu kuṣṭhe ca hitāṃ vidadhyāt// </div>
            <div class="l">&amp;bradhno+anilādyairvṛṣaṇe svaliṅgairantraṃ nireti
              praviśenmuhuśca/ </div>
            <div class="l">mūtreṇa pūrṇaṃ mṛdu medasā cet snigdhaṃ ca vidyāt kaṭhinaṃ ca śotham// </div>
            <div class="l">virecanābhyaṅganiruhalepāḥ pakveṣu caiva vraṇavaccikitsā/ </div>
            <div class="l">&amp;syānmūtrasekaḥ kaphajaṃ vipaṭya viśodhya sīvyedvraṇavacca pakvam// </div>
            <div class="l">
              &amp;krimyasthisūkṣmakṣaṇanavyavāyapravāhaṇānyutkaṭakāśvapṛṣṭhaiḥ/ </div>
            <div class="l">gudasya pārśve piḍakā bhṛśārtiḥ pakvaprabhinnā tu bhagandaraḥ syāt// </div>
            <div class="l">virecanaṃ caiṣaṇapāṭanaṃ ca viśuddhamārgasya ca tailadāhaḥ/ </div>
            <div class="l">syāt kṣārasūtreṇa &amp;supācitena chinnasya cāsya vraṇavaccikitsā// </div>
            <div class="l">&amp;jaṅghāsu piṇḍīprapadopariṣṭāt syācchlīpadaṃ
              māṃsakaphāsradoṣāt/ </div>
            <div class="l">sirākaphaghnaśca vidhiḥ samagrastatreṣyate sarṣapalepanaṃ ca// </div>
            <div class="l">mandāstu pittaprabalāḥ praduṣṭā doṣāḥ sutīvraṃ tanuraktapākam/ </div>
            <div class="l">kurvānti śothaṃ jvaratarṣayuktaṃ visarpaṇaṃ jālakagardabhākhyam// </div>
            <div class="l">vilaṅghanaṃ raktavimokṣaṇaṃ ca virūkṣaṇaṃ kāyaviśodhanaṃ ca/ </div>
            <div class="l">dhātrīprayogāñ śiśirān pradehān kuryāt sadā jālakagardabhasya// </div>
            <div class="l">evaṃviddhāṃścāpyaparān parīkṣyaśothaprakārānanilādiliṅgaiḥ/ </div>
            <div class="l">śāntiṃ nayeddoṣaharairyathāsvamālepanacchedanabhedadāhaiḥ// </div>
            <div class="l">prāyo+abhighātādanilaḥ saraktaḥ śothaṃ sarāgaṃ prakaroti tatra/ </div>
            <div class="l">vīsarpanunmārutaraktanucca kāryaṃ viṣaghnaṃ viṣaje ca karma// </div>
          </div>
          <p id="CS.6.12-103"><a name="CS.6.12-103"><!--anchor--></a>tatra ślokaḥ---</p>
          <div class="lg">
            <div class="l">trividhasya doṣabhedāt sarvārdhāvayavagātrabhedācca/ </div>
            <div class="l">&amp;śvayathordvividhasya tathā liṅgāni cikitsitaṃ coktam// </div>
          </div>
          <p><a name="idp9411568"><!--anchor--></a> ityagniveśakṛte tantre+aprāpte dṛḍhabalasaṃpūrite cikitsāsthāne śvayathucikitsitaṃ
            nāma dvādaśo+adhyāyaḥ//12// </p>
        </div>


        <div class="teidiv1" id="div2_body.1_div1.6_div2.13"><h3><a name="body.1_div1.6_div2.13"></a>6.13.  trayodaśo+adhyāyaḥ/</h3>
          
          <p id="CS.6.13.1"><a name="CS.6.13.1"><!--anchor--></a>athāta udaracikitsitaṃ vyākhyāsyāmaḥ// </p>
          <p id="CS.6.13.2"><a name="CS.6.13.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">siddhavidyādharākīrṇe kailāse nandanopame/ </div>
            <div class="l">tapyamānaṃ tapastīvraṃ sākṣāddharmamiva sthitam// </div>
            <div class="l">āyurvedavidāṃ śreṣṭhaṃ bhiṣagvidyāpravartakam/ </div>
            <div class="l">punarvasuṃ jitātmānamagniveśo+abravīdvacaḥ// </div>
            <div class="l">bhagavannudarairduḥkhairdṛśyante hyārditā narāḥ/ </div>
            <div class="l">śuṣkavaktrāḥ kṛśairgātrairādhmātodarakukṣayaḥ// </div>
            <div class="l">pranaṣṭānnibalāhārāḥ sarvaceṣṭāsvanīśvarāḥ/ </div>
            <div class="l">dīnāḥ pratikriyābhāvājjahato+asūnanāthavat// </div>
            <div class="l">teṣāmāyatanaṃ saṃkhyāṃ prāgrūpākṛtibheṣajam/ </div>
            <div class="l">yathāvacchrotumicchāmi guruṇā samyagīritam// </div>
            <div class="l">sarvabhūtahitāyarṣiḥ śiṣyeṇaivaṃ pracoditaḥ/ </div>
            <div class="l">sarvabhūtahitaṃ vākyaṃ vyāhartumupacakrame// </div>
            <div class="l">agnidoṣānmanuṣyāṇāṃ rogasaṅghāḥ pṛthagvidhāḥ/ </div>
            <div class="l">malavṛddhyā pravartante viśeṣeṇodarāṇi tu// </div>
            <div class="l">mande+agnau malinairbhuktairapākāddoṣasaṃcayaḥ/ </div>
            <div class="l">prāṇāgnyapānān saṃdūṣya mārgānruddhvā+adharottarān// </div>
            <div class="l">tvaṅmāṃsāntaramāgamya kukṣimādhmāpayan bhṛśam/ </div>
            <div class="l">janayatyudaraṃ tasya hetuṃ śṛṇu salakṣaṇam// </div>
            <div class="l">atyuṣṇalavaṇakṣāravidāhyamlagarāśanāt/ </div>
            <div class="l">mithyāsaṃsarjanādrūkṣaviruddhāśucibhojanāt// </div>
            <div class="l">plīhārśograhaṇīdoṣakarśanāt karmavibhramāt/ </div>
            <div class="l">kliṣṭānāmapratīkārādraukṣyādvegavidhāraṇāt// </div>
            <div class="l">srotasāṃ dūṣaṇādāmāt saṃkṣobhādatipūraṇāt/ </div>
            <div class="l">arśobālaśakṛdrodhādantrasphuṭanabhedanāt// </div>
            <div class="l">atisaṃcitadoṣāṇāṃ pāpaṃ karma ca kurvatām/ </div>
            <div class="l">udarāṇyupajāyante mandāgnīnāṃ viśeṣataḥ// </div>
            <div class="l">kṣunnāśaḥ svādvatisnigdhagurvannaṃ pacyate cirāt/ </div>
            <div class="l">bhuktaṃ vidahyate sarvaṃ jīrṇājīrṇaṃ na vetti ca// </div>
            <div class="l">sahate nātisauhityamīṣacchophaśca pādayoḥ/ </div>
            <div class="l">śaśvadbalakṣayo+alpe+api vyāyāme śvāsamṛcchati// </div>
            <div class="l">vṛddhiḥ &amp;purīṣanicayo rūkṣodāvartahetukā/ </div>
            <div class="l">bastisandhau rugādhmānaṃ vardhate pāṭhyate+api ca// </div>
            <div class="l">ātanyate ca &amp;jaṭharamapi laghvalpabhojanāt/ </div>
            <div class="l">rājījanma valīnāśa iti liṅgaṃ bhaviṣyatām// </div>
            <div class="l">ruddhvā svedāmbuvāhīni doṣāḥ srotāṃsi saṃcitāḥ/ </div>
            <div class="l">prāṇāgnyapānān saṃdūṣya janayantyudaraṃ nṛṇām// </div>
            <div class="l">kukṣerādhmānamāṭopaḥ śophaḥ pādakarasya ca/ </div>
            <div class="l">mando+agniḥ ślakṣṇagaṇḍatvaṃ kārśyaṃ codaralakṣaṇam// </div>
            <div class="l">pṛthagdoṣaiḥ samastaiśca plīhabaddhakṣatodakaiḥ/ </div>
            <div class="l">saṃbhavantyudarāṇyaṣṭau teṣāṃ liṅgāṃ pṛthak śṛṇu// </div>
            <div class="l">rūkṣālpabhojanāyāsavegodāvartakarśanaiḥ/ </div>
            <div class="l">vāyuḥ prakupitaḥ kukṣihṛdbastigudamārgagaḥ// </div>
            <div class="l">hatvā+agniṃ kaphamuddhūya tena ruddhagatistataḥ/ </div>
            <div class="l">ācinotyudaraṃ jantostvaṅmāṃsāntaramāśritaḥ// </div>
          </div>
          <p id="CS.6.13.25"><a name="CS.6.13.25"><!--anchor--></a>tasya rūpāṇi---kukṣipāṇipādavṛṣaṇaśvayathuḥ, udaravipāṭanam,
            aniyatau ca vṛddhihrāsau,
            kukṣipārśvaśūlodāvartāṅgamardaparvabhedaśuṣkakāsakārśyadaurbalyārocakāvipākāḥ,
            adhogurutvaṃ, vātavarcomūtrasaṅgaḥ, śyāvāruṇatvaṃ ca nakhanayanavadanatvaṅmūtravarcasām,
            api codaraṃ tanvasitarājīsirāsaṃtatam, āhatamādhmātadṛtiśabdavadbhavati,
            vāyuścordhvamadhastiryak ca saśūlaśabdaścarati, etadvātodaramiti vidyāt// </p>
          <div class="lg">
            <div class="l">kaṭvamlalavaṇātyuṣṇatīkṣṇāgnyātapasevanaiḥ/ </div>
            <div class="l">vidāhyadhyaśanājīrṇaiścāśu pittaṃ samācitam// </div>
            <div class="l">prāpyānilakaphau ruddhvā mārgamunmārgamāsthitam/ </div>
            <div class="l">nihantyāmāśaye vahniṃ janayatyudaraṃ tataḥ// </div>
          </div>
          <p id="CS.6.13.28"><a name="CS.6.13.28"><!--anchor--></a>tasya rūpāṇi---dāhajvaratṛṣṇāmūrcchātīsārabhramāḥ, kaṭukāsyatvaṃ,
            &amp;haritaharidratvaṃ ca nakhanayanavadanatvaṅmūtravarcasām, api codaraṃ
            nīlapītahāridraharitatāmrarājīsirāvanaddhaṃ, dahyate, dūyate, dhūpyate, ūṣmāyate,
            svidyate, klidyate, mṛdusparśaṃ kṣiprapākaṃ ca bhavati; etat pittodaramiti vidyāt// </p>
          <div class="lg">
            <div class="l">avyāyāmadivāsvapnasvādvatisnigdhapicchilaiḥ/ </div>
            <div class="l">dadhidugdhaudakānūpamāṃsaiścāpyatisevitaiḥ// </div>
            <div class="l">kruddhena śleṣmaṇā srotaḥsvāvṛteṣvāvṛto+anilaḥ/ </div>
            <div class="l">tameva pīḍayan kuryādudaraṃ &amp;bahirantragaḥ// </div>
          </div>
          <p id="CS.6.13.31"><a name="CS.6.13.31"><!--anchor--></a>tasya rūpāṇi---gauravārocakāvipākāṅgamardāḥ, suptiḥ,
            pāṇipādamuṣkoruśophaḥ, utkleśanidrākāsaśvāsāḥ, śuklatvaṃ ca
            nakhanayanavadanatvaṅmūtravarcasām; api codaraṃ śuklarājīsirāsaṃtataṃ, guru, stimitaṃ,
            sthiraṃ, kaṭhinaṃ ca bhavati; etacchleṣmodaramiti vidyāt// </p>
          <div class="lg">
            <div class="l">durbalāgnerapathyāmavirodhigurubhojanaiḥ/ </div>
            <div class="l">strīdattaiśca rajoromaviṇmūtrāsthinakhādibhiḥ// </div>
            <div class="l">viṣaiśca mandairvātādyāḥ kupitāḥ saṃcayaṃ trayaḥ/ </div>
            <div class="l">śanaiḥ koṣṭhe prakurvanto janayantyudaraṃ nṛṇām// </div>
          </div>
          <p id="CS.6.13.34"><a name="CS.6.13.34"><!--anchor--></a>tasya rūpāṇi---sarveṣāmeva doṣāṇāṃ samastāni liṅgānyupalabhyante,
            varṇāśca sarve nakhādiṣu, udaramapi nānāvarṇarājīsirāsaṃtataṃ bhavati; etat
            sannipātodaramiti vidyāt// </p>
          <div class="lg">
            <div class="l">aśitasyātisaṃkṣobhādyānayānāticeṣṭitaiḥ/ </div>
            <div class="l">ativyavāyabhārādhvavamanavyādhikarśanaiḥ// </div>
            <div class="l">vāmapārśvāśritaḥ plīhā cyutaḥ sthānāt pravardhate/ </div>
            <div class="l">śoṇitaṃ vā rasādibhyo vivṛddhaṃ taṃ vivardhayet// </div>
          </div>
          <p id="CS.6.13.37"><a name="CS.6.13.37"><!--anchor--></a>tasya plīhā kaṭhino+&amp;aṣṭhīlevādau vardhamānaḥ kacchapasaṃsthāna
            upalabhyate; sa copekṣitaḥ krameṇa kukṣiṃ jaṭharamagnyadhiṣṭhānaṃ ca
            parikṣipannudaramabhinirvartayati// </p>
          <p id="CS.6.13.38"><a name="CS.6.13.38"><!--anchor--></a>tasya
            rūpāṇi---daurbalyārocakāvipākavarcomūtragrahatamaḥpraveśapipāsāṅgamardacchardimūrcchāṅgasādakāsaśvāsamṛdujvarānāhāgnināśakārśyāsyavairasyaparvabhedakoṣṭhavātaśūlāni,
            api codaramaruṇavarṇaṃ vivarṇaṃ vā nīlaharitahāridrarājimadbhavati; evameva yakṛdapi
            dakṣiṇapārśvasthaṃ kuryāt, tulyahetuliṅgauṣadhatvāttasya plīhajaṭhara evāvarodha iti;
            etat plīhodaramiti vidyāt// </p>
          <div class="lg">
            <div class="l">pakṣmabālaiḥ sahānnena bhuktairbaddhāyane gude/ </div>
            <div class="l">udāvartaistathā+arśobhirantrasaṃmūrcchanena vā// </div>
            <div class="l">apāno mārgasaṃrodhāddhatvā+agniṃ kupito+anilaḥ/ </div>
            <div class="l">varcaḥpittakaphān ruddhvā janayatyudaraṃ tataḥ// </div>
          </div>
          <p id="CS.6.13.41"><a name="CS.6.13.41"><!--anchor--></a>tasya
            rūpāṇi---tṛṣṇādāhajvaramukhatāluśoṣorusādakāsaśvāsadaurbalyārocakāvipākavarcomūtrasaṅgādhmānacchardikṣavathuśirohṛnnābhigudaśūlāni,
            api codaraṃ mūṭhavātaṃ sthiramaruṇaṃ nīlarāji sirāvanaddharājikaṃ vā prāyo nābhyupari
            gopucchavadabhinirvartata iti; etadbaddhagudodaramiti vidyāt//</p>
          <div class="lg">
            <div class="l"> śarkarātṛṇakāṣṭhāsthikaṇṭakairannasaṃyutaiḥ/ </div>
            <div class="l">bhidyetāntraṃ yadā bhuktairjṛmbhayā+atyaśanena vā// </div>
            <div class="l">pākaṃ gacchedrasastebhyaśchidrebhyaḥ prasravadbahiḥ/ </div>
            <div class="l">pūrayan gudamantraṃ ca janayatyudaraṃ tataḥ// </div>
          </div>
          <p id="CS.6.13.44"><a name="CS.6.13.44"><!--anchor--></a>tasya rūpāṇi---tadadho nābhyāḥ prāyo+abhivardhamānamudakodaraṃ
            bhavati, yathābalaṃ ca doṣāṇāṃ rūpāṇi darśayati, api cāturaḥ
            salohitanīlapītapicchilakuṇapagandhyāmavarca upaveśate,
            hikkāśvāsakāsatṛṣṇāpramehārocakāvipākadaurbalyaparītaśca bhavati; etacchidrodaramiti
            vidyāt// </p>
          <div class="lg">
            <div class="l">snehapītasya mandāgneḥ kṣīṇasyātikṛśasya vā/ </div>
            <div class="l">atyambupānānnaṣṭe+agnau mārutaḥ klomni saṃsthitaḥ// </div>
            <div class="l">srotaḥsu ruddhamārgeṣu kaphaścodakamūrcchitaḥ/ </div>
            <div class="l">vardhayetāṃ tadevāmbu svasthānādudarāya tau// </div>
          </div>
          <p id="CS.6.13.47"><a name="CS.6.13.47"><!--anchor--></a>tasya rūpāṇi---anannakāṅkṣāpipāsāgudasrāvaśūlaśvāsakāsadaurbalyāni,
            api codaraṃ nānāvarṇarājisirāsaṃtatamudakapūrṇadṛtikṣobhasaṃsparśaṃ bhavati,
            etadudakodaramiti vidyāt// </p>
          <p id="CS.6.13.48"><a name="CS.6.13.48"><!--anchor--></a>tatra acirotpannamanupadravamanudakamaprāptamudaraṃ
            tvaramāṇaścikitset; upekṣitānāṃ hyeṣāṃ doṣāḥ svasthānādapavṛttā paripākāddravībhūtāḥ
            sandhīn srotāṃsi copakledayanti, svedaśca bāhyeṣu srotaḥsu
            pratihatagatistaryagavatiṣṭhamānastadevodakamāpyāyayati; tatra piccotpattau
            maṇḍalamudaraṃ guru stimitamākoṭhitamaśabdaṃ mṛdusparśamapagatarājīkamākrāntaṃ
            nābhyāmevopasarpati/ </p>
          <p><a name="idp9486592"><!--anchor--></a>tato+anantaramudakaprādurbhāvaḥ/ </p>
          <p><a name="idp9487072"><!--anchor--></a>tasya rūpāṇi---kukṣeratimātravṛddhiḥ, sirāntardhanagamanam,
            udakapūrṇadṛtisaṃkṣobhasaṃsparśatvaṃ ca// </p>
          <p id="CS.6.13.49"><a name="CS.6.13.49"><!--anchor--></a>tadā++āturamupadravāḥ
            spṛśanti---chardyatīsāratamakatṛṣṇāśvāsakāsahikkādaurbalyapārśvaśūlarucisvaramedamūtrasaṅgādayaḥ;
            tathāvidhamacikitsyaṃ vidyāditi// </p>
          <p id="CS.6.13.50"><a name="CS.6.13.50"><!--anchor--></a>bhavanti cātra---</p>
          <div class="lg">
            <div class="l">vātātpittātkaphāt plīhnaḥ sannipātāttathodakāt/ </div>
            <div class="l">paraṃ paraṃ kṛcchrataramudaraṃ bhiṣagādiśet// </div>
            <div class="l">pakṣādbaddhagudaṃ tūrdhvaṃ sarvaṃ jātodakaṃ tathā/ </div>
            <div class="l">prāyo bhavatyabhāvāya cchidrāntraṃ codaraṃ nṛṇām// </div>
            <div class="l">śūnākṣaṃ kuṭilopasthamupaklinnatanutvacam/ </div>
            <div class="l">balaśoṇitamāṃsāgniparikṣīṇaṃ ca varjayet// </div>
            <div class="l">śvayathuḥ sarvamarmotthaḥ śvāso hikkā+aruciḥ satṛṭ/ </div>
            <div class="l">mūrcchā cchardiratīsāro nihantyudariṇaṃ naram// </div>
            <div class="l">janmanaivodaraṃ sarvaṃ prāyaḥ kṛcchratamaṃ matam/ </div>
            <div class="l">balinastadajātāmbu yatnasādhyaṃ navotthitam// </div>
            <div class="l">&amp;ajātaśothamaruṇaṃ saśabdaṃ nātibhārikam/ </div>
            <div class="l">sadā &amp;guḍaguḍāyacca sirājālagavākṣitam// </div>
            <div class="l">nābhiṃ viṣṭabhya &amp;pāyau tu vegaṃ kṛtvā praṇaśyati/ </div>
            <div class="l">hṛnnābhivaṅkṣaṇakaṭīgudapratyekaśūlinaḥ// </div>
            <div class="l">karkaśaṃ sṛjayo vātaṃ nātimande ca pāvake/ </div>
            <div class="l">&amp;lolasyāvirase cāsye mūtre+alpe saṃhate viṣi// </div>
            <div class="l">ajātodakamityetairliṅgairvijñāya tattvataḥ/ </div>
            <div class="l">upākramidbhiṣagdoṣabalakālaviśeṣavit// </div>
            <div class="l">vātodaraṃ balamataḥ pūrvaṃ snehairupācaret/ </div>
            <div class="l">snigdhāya sveditāṅgāya dadyāt snehavirecanam// </div>
            <div class="l">hṛte doṣe parimlānaṃ veṣṭayedvāsasodaram/ </div>
            <div class="l">tathā+asyānavakāśatvādvāyurnādhmāpayet punaḥ// </div>
            <div class="l">doṣātimātropacayāt srotomārganirodhanāt/ </div>
            <div class="l">saṃbhavatyudaraṃ tasmānnityameva virecayet// </div>
            <div class="l">śuddhaṃ saṃsṛjya ca kṣīraṃ balārthaṃ pāyayettu tam/ </div>
            <div class="l">prāgutkleśānnivartyaṃ ca bale labdhe kramāt payaḥ// </div>
            <div class="l">yūṣai rasairvā mandāmlalavaṇairedhitānalam/ </div>
            <div class="l">sodāvartaṃ punaḥ snigdhaṃ svinnamāsthāpayennaram// </div>
            <div class="l"> sphuraṇākṣepasandhyasthipārśvapṛṣṭhatrikārtiṣu/ </div>
            <div class="l">dīptāgniṃ baddhaviṅvātaṃ rūkṣamapyanuvāsayet// </div>
            <div class="l">tīkṣṇādhobhāgayukto+asya virūho dāśamūlikaḥ/ </div>
            <div class="l">vātaghnāmlaśṛtairaṇḍatilatailānuvāsanam// </div>
            <div class="l">avirecyaṃ tu yaṃ vidyāddurbalaṃ sthaviraṃ śiśum/ </div>
            <div class="l">sukumāraṃ prakṛtyā+alpadoṣaṃ vā+atholbaṇānilam// </div>
            <div class="l">taṃ bhiṣak śamanaiḥ sarpiryūṣamāṃsarasaudanaiḥ/ </div>
            <div class="l">bastyabhyaṅgānuvāsaiśca kṣīraiścopācaredbudhaḥ// </div>
            <div class="l">pittodare tu balinaṃ pūrvameva virenayet/ </div>
            <div class="l">durbalaṃ tvanuvāsyādau śodhayet kṣīrabastinā// </div>
            <div class="l">saṃjātabalakāyāgniṃ punaḥ snigdhaṃ virecayet/ </div>
            <div class="l">payasā satrivṛtkalkenorubūkaśṛtena vā// </div>
            <div class="l">sātalātrāyamāṇābhyāṃ śṛtenāragvadhena vā/ </div>
            <div class="l">sakaphe vā samūtreṇa savāte tiktasarpiṣā// </div>
            <div class="l">punaḥ kṣīraprayogaṃ ca bastikarma virecanam/ </div>
            <div class="l">krameṇa dhruvamātiṣṭhan yuktaḥ pittodaraṃ jayet// </div>
            <div class="l">snigdhaṃ svinnaṃ viśuddhaṃ tu kaphodariṇamāturam/ </div>
            <div class="l">saṃsarjayet kaṭukṣārayuktairannaiḥ kaphāpahaiḥ// </div>
            <div class="l">gomūtrāriṣṭapānaiśca cūrṇāyaskṛtibhistathā/ </div>
            <div class="l">sakṣāraistailapānaiśca śamayettu kaphodaram// </div>
            <div class="l">sannipātodare sarvā yathoktāḥ kārayet kriyāḥ/ </div>
            <div class="l">sopadravaṃ tu nirvṛttaṃ pratyākhyeyaṃ vijānatā// </div>
            <div class="l">udāvartarujānāhairdāhamohatṛṣājvaraiḥ/ </div>
            <div class="l">gauravārucikāṭhinyaiścānilādīn yathākramam// </div>
            <div class="l">liṅgaiḥ &amp;plīhnyadhikān dṛṣṭvā raktaṃ cāpi svalakṣaṇaiḥ/ </div>
            <div class="l">cikitsāṃ saṃprakurvīta yathādoṣaṃ yathābalam// </div>
            <div class="l">snehaṃ svedaṃ virekaṃ ca nirūhamanuvāsanam/ </div>
            <div class="l">samīkṣya kārayedbāhau vāne vā vyadhayet sirām// </div>
            <div class="l">ṣaṭpalaṃ pāyayet sarpiḥ pippalīrvā prayojayet/ </div>
            <div class="l">saguḍāmabhayāṃ vā+api kṣārāriṣṭagaṇāṃstathā// </div>
            <div class="l">eṣa kriyākramaḥ prokto yogān saṃśamanāñchṛṇu/ </div>
            <div class="l">pippalī nāgaraṃ dantī citrakaṃ dviguṇābhayam// </div>
            <div class="l">viḍaṅgāṃśayutaṃ cūrṇametaduṣṇāmbunā pibet/ </div>
            <div class="l">viḍaṅgaṃ citrakaṃ śuṇṭhīṃ saghṛtāṃ saindhavaṃ vacām// </div>
            <div class="l">dagdhvā kapāle payasā gulmaplīhāpahaṃ pibet/ </div>
            <div class="l">rohītakalatānāṃ tu kāṇḍakānabhayājale// </div>
            <div class="l">mūtre vā sunuyāttacca saptarātrasthitaṃ pibet/ </div>
            <div class="l">kāmalāgulmamehārśaḥplīhasarvodarakrimīn// </div>
            <div class="l">sa hanyājjāṅgalarasairjīrṇe syāccātra bhojanam/ </div>
            <div class="l">rohītakatvacaḥ kṛtvā palānāṃ pañcaviṃśatim// </div>
            <div class="l">koladviprasthasaṃyuktaṃ kaṣāyamupakalpayet/ </div>
            <div class="l">palikaiḥ pañcakolaistu taiḥ sarvaiścāpi tulyayā// </div>
            <div class="l">rohītakatvacā piṣṭairghṛtaprasthaṃ vipācayet/ </div>
            <div class="l">plīhābhivṛddhiṃ śamayatyetadāśu prayojitam// </div>
            <div class="l">tathā gulmodaraśvāsakrimipāṇḍutvakāmalāḥ/ </div>
            <div class="l">agnikarma ca kurvīta bhiṣagvātakapholbaṇe// </div>
            <div class="l">paittike jīvanīyāni sarpīṣi kṣīrabastayaḥ/ </div>
            <div class="l">raktāvasekaḥ saṃśuddhiḥ kṣīrapānaṃ ca śasyate// </div>
            <div class="l">yūṣairmāṃsarasaiścāpi dīpanīyasamāyutaiḥ/ </div>
            <div class="l">yakṛti plīhavat sarvaṃ tulyatvādbheṣajaṃ matam// </div>
            <div class="l">laghūnyannāni saṃsṛjya dadyāt plīhodare bhiṣak/ </div>
            <div class="l">svinnāya baddhodariṇe mūtratīkṣṇauṣadhānvitam// </div>
            <div class="l">satailalavaṇaṃ dadyānnirūhaṃ sānuvāsanam/ </div>
            <div class="l">parisraṃsīni cānnāni tīkṣṇaṃ caiva virecanam// </div>
            <div class="l">udāvartaharaṃ karma kāryaṃ vātaghnameva ca/ </div>
            <div class="l">chidrodaramṛte svedācchleṣmodaravadācaret// </div>
            <div class="l">jātaṃ jātaṃ jalaṃ srāvyamevaṃ tadyāpayedbhiṣak/ </div>
            <div class="l">tṛṣṇākāsajvarārtaṃ tu kṣīṇamāṃsāgnibhojanam// </div>
            <div class="l">varjayecchvāsinaṃ tadvacchūlinaṃ durbalendriyam/ </div>
            <div class="l">apāṃ doṣaharāṇyādau pradadyādudakodare// </div>
            <div class="l">mūtrayuktāni tīkṣṇāni vividhakṣāravanti ca/ </div>
            <div class="l">dīpanīyaiḥ kaphaghnaiśca tamāhārairupācaret// </div>
            <div class="l">dravebhyaścodakādibhyo niyacchedanupūrvaśaḥ/ </div>
            <div class="l">sarvamevodaraṃ prāyo doṣasaṅghātajaṃ matam// </div>
            <div class="l">tasmāttridoṣaśamanīṃ kriyāṃ sarvatra kārayet/ </div>
            <div class="l">doṣaiḥ kukṣau hi sṃpūrṇe vahnirmandatvamṛcchati// </div>
            <div class="l">tasmādbhojyāni bhojyāni dīpanāni laghūni ca/ </div>
            <div class="l">raktaśālān yavānmudgāñjāṅgalāṃśca mṛgadvijān// </div>
            <div class="l">payomūtrāsavāriṣṭānmadhusīdhuṃ tathā surām/ </div>
            <div class="l">yavāgūmodanaṃ vā+api yūṣairadyādrasairapi// </div>
            <div class="l">mandāmlasnehakaṭubhiḥ pañcamūlopasādhitaiḥ/ </div>
            <div class="l">audakānūpajaṃ māṃsaṃ śākaṃ piṣṭakṛtaṃ tilān// </div>
            <div class="l">vyāyāmādhvadivāsvapnaṃ yānayānaṃ ca varjayet/ </div>
            <div class="l">tathoṣṇalavaṇāmlāni vidāhīni gurūṇi ca// </div>
            <div class="l">nādyādannāni jaṭharī toyapānaṃ ca varjayet/ </div>
            <div class="l">nātisāndraṃ hitaṃ pāne svādu takramapelavam// </div>
            <div class="l">tryūṣaṇakṣāralavaṇairyuktaṃ tu nicayodarī/ </div>
            <div class="l">vātodarī pibettakraṃ pippalīlavaṇānvitam// </div>
            <div class="l">&amp;śarkarāmadhukopetaṃ svādu pittodarī pibet/ </div>
            <div class="l">yavānīsaindhavājājīvyoṣayuktaṃ kaphodarī// </div>
            <div class="l">pibenmadhuyutaṃ takraṃ &amp;kavoṣṇaṃ nātipelavam/ </div>
            <div class="l">madhutailavacāśuṇṭhīśatāhvākuṣṭhasaindhavaiḥ// </div>
            <div class="l">yuktaṃ plīhodarī jātaṃ savyoṣaṃ tūdakodarī/ </div>
            <div class="l">baddhodarī tu hapuṣāyavānyajājisaindhavaiḥ// </div>
            <div class="l">pibecchidrodarī takraṃ pippalīkṣaudrasaṃyutam/ </div>
            <div class="l">gauravārocakārtānāṃ samandāgnyatisāriṇām// </div>
            <div class="l">takraṃ vātakaphārtānāmamṛtatvāya kalpate/ </div>
            <div class="l">śophānāhārtitṛṇmūrcchāpīḍite kārabhaṃ payaḥ// </div>
            <div class="l">śuddhānāṃ kṣāmadehānāṃ gavyaṃ chāgaṃ samāhiṣam/ </div>
            <div class="l">devadārupalāśārkahastipippaliśigrukaiḥ// </div>
            <div class="l">sāśvagandhaiḥ sagomūtraiḥ pradihyādudaraṃ samaiḥ/ </div>
            <div class="l">vṛścikālīṃ vacāṃ kuṣṭhaṃ pañcamūlīṃ punarnavām// </div>
            <div class="l">&amp;bhūtīkaṃ nāgaraṃ dhānyaṃ jale paktvā+avasecayet/ </div>
            <div class="l">palāśaṃ kattṛṇaṃ rāsnāṃ tadvat paktvā+avasecayet// </div>
            <div class="l">mūtraṇyaṣṭāvudariṇāṃ seke pāne ca yojayet/ </div>
            <div class="l">rūkṣāṇāṃ bahuvātānāṃ tathā saṃśodhanārthinām// </div>
            <div class="l">dīpanīyāni sarpīṃṣi jaṭharaghnāni cakṣmāhe/ </div>
            <div class="l">pippalīpippalīmūlacavyacitrakanāgaraiḥ// </div>
            <div class="l">sakṣārairardhapalikairdviprasthaṃ sarpiṣaḥ pacet/ </div>
            <div class="l">kalkairdvipañcamūlasya tulārdhasvarasena ca// </div>
            <div class="l">dadhimaṇḍāḍhakopetaṃ tat sarpirjaṭharāpaham/ </div>
            <div class="l">śvayathuṃ vātaviṣṭambhaṃ gulmārśāṃsi ca nāśayet// </div>
            <div class="l">nāgaratriphalāprasthaṃ ghṛtatailāttathā++āḍhakam/ </div>
            <div class="l">mastunaḥ sādhayitvaitat pibet sarvodarāpaham// </div>
            <div class="l">kaphamārutasaṃbhūte gulme caitat praśasyate/ </div>
            <div class="l">caturguṇe jale mūtre dviguṇe citrakāt pale// </div>
            <div class="l">kalke siddhaṃ ghṛtaprasthaṃ sakṣāraṃ jaṭharī pibet/ </div>
            <div class="l">yavakolakulatthānāṃ pañcamūlarasena ca// </div>
            <div class="l">surāsauvīrakābhyāṃ ca siddhaṃ vā+api pibedghṛtam/ </div>
            <div class="l">ebhiḥ snigdhāya saṃjāte bale śānte ca mārute// </div>
            <div class="l">sraste doṣāśaye dadyāt kalpadiṣṭaṃ virecanam/ </div>
            <div class="l">paṭolamūlaṃ rajanīṃ rajanīṃ viḍaṅgaṃ triphalātvacam// </div>
            <div class="l">kampillakaṃ nīlinīṃ ca trivṛtāṃ ceti cūrṇayet/ </div>
            <div class="l">ṣaḍādyān kārṣikānantyāṃstrīṃśca dvitricaturguṇān// </div>
            <div class="l">kṛtvā cūrṇamato muṣṭiṃ gavāṃ mūtreṇa nā pibet/ </div>
            <div class="l">virikto mṛdu bhuñjīta bhojanaṃ jāṅgalai rasaiḥ// </div>
            <div class="l">maṇḍaṃ peyāṃ ca pītvā nā savyoṣaṃ ṣaḍahaṃ payaḥ/ </div>
            <div class="l">śṛtaṃ pibettataścūrṇaṃ pibedevaṃ punaḥ punaḥ// </div>
            <div class="l">hanti sarvodarāṇyetaccūrṇaṃ jātodakānyapi/ </div>
            <div class="l">kāmalāṃ pāṇḍurogaṃ ca śvayathuṃ cāpakarṣati// </div>
            <div class="l">paṭolādyamidaṃ cūrṇamudareṣu prapūjitam/ </div>
            <div class="l">gavākṣīṃ śaṅkhinīṃ dantīṃ tilvakasya tvacaṃ vacām// </div>
            <div class="l">pibeddrākṣāmbugomūtrakolakarkandhusīdhubhiḥ/ </div>
            <div class="l">yavānī hapuṣā dhānyaṃ triphalā copakuñcikā// </div>
            <div class="l">kāravī pippalīmūlamajagandhā śaṭī vacā/ </div>
            <div class="l">śatāhvā jīrakaṃ vyoṣaṃ svarṇakṣīri sacitrakā// </div>
            <div class="l">dvau kṣārau puṣkaraṃ mūlaṃ kuṣṭhaṃ lavaṇapañcakam/ </div>
            <div class="l">viḍaṅgaṃ ca samāṃśāni dantyā bhāgatrayaṃ tathā// </div>
            <div class="l">trivṛdviśāle dviguṇe sātalā syāccaturguṇā/ </div>
            <div class="l">etannārāyaṇaṃ nāma cūrṇaṃ rogagaṇāpaham// </div>
            <div class="l">nainat prāpyātivatante rogā viṣṇumivāsurāḥ/ </div>
            <div class="l">takreṇodaribhiḥ peyaṃ gulmibhirbadarāmbunā// </div>
            <div class="l">ānaddhavāte surayā vātaroge prasannayā/ </div>
            <div class="l">dadhimaṇḍena viṭsaṅge dāḍimāmbubhirarśasaiḥ// </div>
            <div class="l">parikarte savṛkṣāmlamuṣṇāmbubhirajīrṇake/ </div>
            <div class="l">bhagandare pāṇḍuroge śvāse kāse galagrahe// </div>
            <div class="l">hṛdroge grahaṇīdoṣe kuṣṭhe mande+anale jvare/ </div>
            <div class="l">daṃṣṭrāviṣe mūlaviṣe sagare kṛtrime viṣe// </div>
            <div class="l">yathārhaṃ snigdhakoṣṭhena peyametadvirecanam/ </div>
            <div class="l">iti nārāyaṇacūrṇam/ </div>
            <div class="l">hapuṣāṃ kāñcanakṣīrīṃ triphalāṃ kaṭurohiṇīm// </div>
            <div class="l">nīlinīṃ trāyamāṇāṃ ca sātalāṃ trivṛtāṃ vacām/ </div>
            <div class="l">saindhavaṃ kālalavaṇaṃ pippalīṃ ceti cūrṇāyet// </div>
            <div class="l">dāḍimatriphalāmāṃsarasamūtrasukhodakaiḥ/ </div>
            <div class="l">peyo+ayaṃ sarvagulmeṣu plīhni sarvodareṣu ca// </div>
            <div class="l">śvitre kuṣṭhe sarujake savāte viṣamāgniṣu/ </div>
            <div class="l">śothārśaḥpāṇḍurogeṣu kāmalāyāṃ halīmake// </div>
            <div class="l">vātaṃ pittaṃ kaphaṃ cāśu virekāt saṃprasādhayet/ </div>
            <div class="l">iti hapuṣādyaṃ cūrṇam/ </div>
            <div class="l">nīlinīṃ niculaṃ vyoṣaṃ dvau kṣārau lavaṇāni ca// </div>
            <div class="l">citrakaṃ ca pibeccūrṇaṃ sarpiṣodaragulmanut/ </div>
            <div class="l">iti nīlinyādyaṃ cūrṇam/ </div>
            <div class="l">kṣīradroṇaṃ sudhākṣīraprasthārdhasahitaṃ dadhi// </div>
            <div class="l">jātaṃ vimathya tadyuktyā trivṛtsiddhaṃ pibedghṛtam/ </div>
            <div class="l">tathā siddhaṃ ghṛtaprasthaṃ payasyaṣṭaguṇe pibet// </div>
            <div class="l">snukkṣīrapalakalkena trivṛtāṣaṭpalena ca/ </div>
            <div class="l">gulmānāṃ garadoṣāṇāmudarāṇāṃ ca śāntaye// </div>
            <div class="l">iti snuhīkṣīraghṛtam/ </div>
            <div class="l">dadhimaṇḍāḍhake siddhāt snukkṣīrapalakalkitāt/ </div>
            <div class="l">ghṛtaprasthāt pibenmātrāṃ tadvajjaṭharaśāntaye// </div>
            <div class="l">eṣāṃ cānu pibet peyāṃ payo vā svādu vā rasam/ </div>
            <div class="l">ghṛte jīrṇe viriktastu koṣṇaṃ nāgarakaiḥ śṛtam// </div>
            <div class="l">pibedambu tataḥ peyāṃ yūṣaṃ kaulatthakaṃ tataḥ/ </div>
            <div class="l">pibedrūkṣastryahaṃ tvevaṃ &amp;bhūyo vā pratibhojitaḥ// </div>
            <div class="l">punaḥ punaḥ pibet sarpirānupūrvyā tayaiva ca/ </div>
            <div class="l">ghṛtānyetāni siddhāni vidadhyāt kuśalo bhiṣak// </div>
            <div class="l">gulmānāṃ garadoṣāṇāmudarāṇāṃ ca śāntaye/ </div>
            <div class="l">pilukalkopasiddhaṃ vā ghṛtamānāhabhedanam// </div>
            <div class="l">gulmaghnaṃ nīlinīsarpiḥ snehaṃ vā miśrakaṃ pibet/ </div>
            <div class="l">kramānnirhṛtadoṣāṇāṃ &amp;jāṅgalapratibhojinām/ </div>
            <div class="l">doṣaśeṣanivṛttyarthaṃ yogān vakṣyāmyataḥ param/ </div>
            <div class="l">citrakāmaradārubhyāṃ kalkaṃ kṣīreṇa nā pibet// </div>
            <div class="l">māsaṃ yuktastathā hastipippalī viśvabheṣajam/ </div>
            <div class="l">viḍaṅgaṃ citrakaṃ dantī cavyaṃ vyoṣaṃ ca taiḥ payaḥ// </div>
            <div class="l">kalkaiḥ kolasamaiḥ pītvā pravṛddhamudaraṃ jayet/ </div>
            <div class="l">pibet kaṣāyaṃ triphalādantīrohitakaiḥ śṛtam// </div>
            <div class="l">vyoṣakṣārayutaṃ jīrṇe rasairadyāttu jāṅgalaiḥ/ </div>
            <div class="l">māṃsaṃ vā bhojanaṃ bhojyaṃ sudhākṣīraghṛtānvitam// </div>
            <div class="l">kṣīrānupānāṃ gomūtreṇābhayāṃ vā prayojayet/ </div>
            <div class="l">saptāhaṃ māhiṣaṃ mūtraṃ kṣīraṃ cānannabhuk pibet// </div>
            <div class="l">māsamauṣṭraṃ payaśchāgaṃ trīnmāsān vyoṣasaṃyutam/ </div>
            <div class="l">harītakīsahasraṃ vā kṣīrāśī vā śilājatu// </div>
            <div class="l">śilājatuvidhānena gugguluṃ vā prayojayet/ </div>
            <div class="l">śṛṅgaverārdrakarasaḥ pāne kṣīrasamo hitaḥ// </div>
            <div class="l">tailaṃ rasena tenaiva siddhaṃ daśaguṇena vā/ </div>
            <div class="l">dantīdravantīphalajaṃ tailaṃ dūṣyodare hitam// </div>
            <div class="l">śūlānāhavibandheṣu mastuyūṣarasādibhiḥ/ </div>
            <div class="l">saralāmadhuśigrūṇāṃ bījebhyo mūlakasya ca// </div>
            <div class="l">tailānyabhyaṅgapānārthaṃ śūlaghnānyanilodare/ </div>
            <div class="l">staimityārucihṛllāse mande+agnau madyapāya ca// </div>
            <div class="l">ariṣṭān dāpayet kṣārān kaphastyānasthirodare/ </div>
            <div class="l">śleṣmaṇo vilayārthaṃ tu doṣaṃ vīkṣya bhiṣagvaraḥ// </div>
            <div class="l">pippalīṃ &amp;tilvakaṃ hiṅgu nāgaraṃ hastipippalīm/ </div>
            <div class="l">bhallātakaṃ śigruphalaṃ triphalāṃ kaṭurohiṇīm// </div>
            <div class="l">devadāru haridre dve saralātiveṣe &amp;vacām/ </div>
            <div class="l">kuṣṭhaṃ mustaṃ tathā pañca lavaṇāni prakalpya ca// </div>
            <div class="l">dadhisarpirvasāmajjatailayuktāni dāhayet/ </div>
            <div class="l">annādūrdhvamataḥ kṣārādbiḍālakapadaṃ pibet// </div>
            <div class="l">madirādadhimaṇḍoṣṇajalāriṣṭasurāsavaiḥ/ </div>
            <div class="l">hṛdrogaṃ śvayathuṃ gulmaṃ plīhārśojaṭharāṇi ca// </div>
            <div class="l">visūcikāmudāvartaṃ vatāṣṭhīlāṃ ca nāśayet/ </div>
            <div class="l">kṣāraṃ cājakarīṣāṇāṃ srutaṃ mūtrairvipācayet// </div>
            <div class="l">kārṣikaṃ pippalīmūlaṃ pañcaiva lavaṇāni ca/ </div>
            <div class="l">pippalīṃ citrakaṃ śuṇṭhīṃ triphalāṃ trivṛtāṃ vacām// </div>
            <div class="l">dvau kṣārau sātalāṃ dantīṃ svarṇakṣīrīṃ viṣāṇikām/ </div>
            <div class="l">kolapramāṇāṃ vaṭikāṃ pibet sauvīrasaṃyutām// </div>
            <div class="l">śvayathāvavipāke ca pravṛddhe ca dakodare/ </div>
            <div class="l">bhāvitānāṃ gavāṃ mūtre ṣaṣṭikānāṃ tu taṇḍulaiḥ// </div>
            <div class="l">yavāgūṃ payasā siddhāṃ prakāmaṃ bhojayennaram/ </div>
            <div class="l">pibedikṣurasaṃ cānu jaṭharāṇāṃ nivṛttaye// </div>
            <div class="l">svaṃ svaṃ sthānaṃ vrajantyevaṃ tathā pittakaphānilāḥ/ </div>
            <div class="l">śaṅkhinīsnuktrivṛddantīcirabilvādipallavaiḥ// </div>
            <div class="l">&amp;śākaṃ gāḍhapurīṣāya prāgbhaktaṃ dāpayedbhiṣak/ </div>
            <div class="l">tato+asmai śithilībhūtavarcodoṣāya śāstravit// </div>
            <div class="l">dadyānmūtrayutaṃ &amp;kṣīraṃ doṣaśeṣaharaṃ śivam/ </div>
            <div class="l">pārśvaśūlamupastambhaṃ hṛdgrahaṃ cāpi mārutaḥ// </div>
            <div class="l">janayedyasya taṃ tailaṃ bilvakṣāreṇa pāyayet/ </div>
            <div class="l">tathā+agnimanthasyonākapalāśatilanālajaiḥ// </div>
            <div class="l">balākadalyapāmārgakṣāraiḥ pratyekaśaḥ srutaiḥ/ </div>
            <div class="l">tailaṃ paktvā bhiṣagdadyādudarāṇāṃ praśāntaye// </div>
            <div class="l">nivartate codariṇāṃ hṛdgrahaścānilodbhavaḥ/ </div>
            <div class="l">kaphe vātena pittena tābhyāṃ vā+apyāvṛte+anile// </div>
            <div class="l">balinaḥ svauṣadhayutaṃ tailameraṇḍajaṃ hitam/ </div>
            <div class="l">suvirikto naro yastu punarādhmāpito bhavet// </div>
            <div class="l">susnidhairamlalavaṇairnirūhaistamupācaret/ </div>
            <div class="l">sopastambho+api vā vāyurādhmāpayati yaṃ naram// </div>
            <div class="l">tīkṣṇaiḥ sakṣāragomūtrairbastibhistamupācaret/ </div>
            <div class="l">kriyātivṛtte jaṭhare tridoṣe cāpraśāmyati// </div>
            <div class="l">jñātīna sasuhṛdo dārān brāhmaṇānnṛpatīn gurūn/ </div>
            <div class="l">anujñāpya bhiṣak karma vidadhyāt saṃśayaṃ bruvan// </div>
            <div class="l">akriyāyāṃ dhruvo mṛtyuḥ kriyāyāṃ saṃśayo bhavet/ </div>
            <div class="l">evamākhyāya tasyedamanujñātaḥ suhṛdgaṇaiḥ// </div>
            <div class="l">pānabhojanasaṃyuktaṃ viṣamasmai prayojayet/ </div>
            <div class="l">yasmin vā kupitaḥ sarpo visṛjeddhi phale viṣam// </div>
            <div class="l">bhojayettadudariṇaṃ pravicārya bhiṣagvaraḥ/ </div>
            <div class="l">tenāsya doṣasaṅghātaḥ sthiro līno vimārgagaḥ// </div>
            <div class="l">viṣeṇāśupramāthitvādāśu bhinnaḥ pravartate/ </div>
            <div class="l">viṣeṇa hṛtadoṣaṃ taṃ śītāmbupariṣecitam// </div>
            <div class="l">pāyayeta bhiṣagdugdhaṃ yavāgūṃ vā yathābalam/ </div>
            <div class="l">trivṛnmaṇḍūkaparṇyośca śākaṃ sayavavāstukam// </div>
            <div class="l">bhakṣayet kālaśākaṃ vā &amp;svarasodakasādhitam/ </div>
            <div class="l">niramlalavaṇasnehaṃ svinnāsvinnamanannabhuk// </div>
            <div class="l">māsamekaṃ tataścaiva tṛṣitaḥ svarasaṃ pibet/ </div>
            <div class="l">evaṃ vinirhṛte doṣe śākairmāsāt paraṃ tataḥ// </div>
            <div class="l">durbalāya prayuñjīta prāṇabhṛt kārabhaṃ payaḥ/ </div>
            <div class="l">idaṃ tu śalyahartṝṇāṃ karma syāddṛṣṭakarmaṇām// </div>
            <div class="l">vāmaṃ kukṣiṃ māpayitvā nābhyadhaścaturaṅgulam/ </div>
            <div class="l">mātrāyuktena śastreṇa pāṭayenmatimān bhiṣak// </div>
            <div class="l">vipāṭhyāntraṃ tataḥ paścādvīkṣya baddhakṣatāntrayoḥ/ </div>
            <div class="l">sarpiṣā+abhyajya keśādīnavamṛjya vimokṣayet// </div>
            <div class="l">mūrcchanādyacca saṃmūḍhamantraṃ tacca vimokṣayet/ </div>
            <div class="l">chidrāṇyantrasya tu sthūlairdaṃśayitvā pipīlikaiḥ// </div>
            <div class="l">bahuśaḥ saṃgṛhītāni jñātvā cchitvā pipīlikān/ </div>
            <div class="l">&amp;pratiyogaiḥ praveśyāntraṃ &amp;preyaiḥ sīvyedvraṇaṃ tataḥ// </div>
            <div class="l">tathā jātodakaṃ sarvamudaraṃ vyadhayedbhiṣak/ </div>
            <div class="l">&amp;vāmapārśve tvadho nābhernāḍīṃ dattvā ca gālayet// </div>
            <div class="l">visrāvya ca vimṛdyaitadveṣṭayedvāsasodaram/ </div>
            <div class="l">tathā vastivirekādyairmlānaṃ sarvaṃ ca veṣṭayet// </div>
            <div class="l">niḥsrute laṅghitaḥ peyāmasnehalavaṇāṃ pibet/ </div>
            <div class="l">ataḥ paraṃ tu ṣaṇmāsān kṣīravṛttirbhavennaraḥ// </div>
            <div class="l">trīn māsān payasā peyāṃ pibettrīṃścāpi bhojayet/ </div>
            <div class="l">&amp;śyāmākaṃ koradūṣaṃ vā kṣīreṇālavaṇaṃ laghu// </div>
            <div class="l">naraḥ saṃvatsareṇaivaṃ jayet prāptaṃ jalodaram/ </div>
            <div class="l">prayogāṇāṃ ca sarveṣāmanu kṣīraṃ prayojayet// </div>
            <div class="l">doṣānubandharakṣārthaṃ balasthairyārthameva ca/ </div>
            <div class="l">prayogāpacitāṅgānāṃ hitaṃ hyudariṇāṃ payaḥ/ </div>
            <div class="l">sarvadhātukṣayārtānāṃ devānāmamṛtaṃ yathā// </div>
          </div>
          <p id="CS.6.13.195"><a name="CS.6.13.195"><!--anchor--></a>tatra ślokau---</p>
          <div class="lg">
            <div class="l">hetuṃ prāgrūpamaṣṭānāṃ liṅgaṃ vyāsasamāsataḥ/ </div>
            <div class="l">upadravān garīyastvaṃ sādhyāsādhyatvameva ca// </div>
            <div class="l">jātājātāmbuliṅgāni cikitsāṃ coktavānṛṣiḥ/ </div>
            <div class="l">samāsavyāsanirdeśairudarāṇāṃ cikitsite// </div>
          </div>
          <p><a name="idp9712176"><!--anchor--></a> ityagniveśakṛte tantre+aprāpte dṛḍhabalapūrite cikitsāsthāne udaracikitsitaṃ nāma
            trayodaśo+adhyāyaḥ//13// </p>
        </div>



        <div class="teidiv1" id="div2_body.1_div1.6_div2.14"><h3><a name="body.1_div1.6_div2.14"></a>6.14.  caturdaśo+adhyāyaḥ/</h3>
          
          <p id="CS.6.14.1"><a name="CS.6.14.1"><!--anchor--></a>athāto+arśaścikitsitaṃ vyākhyāsyāmaḥ// </p>
          <p id="CS.6.14.2"><a name="CS.6.14.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">āsīnaṃ munimavyagraṃ kṛtajāpyaṃ kṛtakṣaṇam/ </div>
            <div class="l">pṛṣṭavānarśasāṃ &amp;yuktamagniveśaḥ punarvasum// </div>
            <div class="l">prakopahetuṃ saṃsthānaṃ sthānaṃ liṅgaṃ cikitsitam/ </div>
            <div class="l">sādhyāsādhyavibhāgaṃ ca tasmai tanmunirabravīt// </div>
          </div>
          <p id="CS.6.14.5"><a name="CS.6.14.5"><!--anchor--></a>iha khalvagniveśa ! dvividhānyarśāṃsi---kānicit sahajāni,
            kānicijjātasyottarakālajāni/ </p>
          <p><a name="idp9720112"><!--anchor--></a>tatra bījaṃ gudavalibījopataptamāyatanamarśasāṃ sahajānām/ </p>
          <p><a name="idp9720656"><!--anchor--></a>tatra dvividho bījopataptau hetuḥ---mātāpitrorapacāraḥ, pūrvakṛtaṃ ca karma;
            tathā+anyeṣāmapi sahajānāṃ vikārāṇām/ </p>
          <p><a name="idp9721360"><!--anchor--></a>tatra sahajāni saha jātāni śarīreṇa, arśāṃsītyadhimāṃsavikārāḥ// </p>
          <p id="CS.6.14.6"><a name="CS.6.14.6"><!--anchor--></a>sarveṣāṃ cārśasāṃ kṣetraṃ---gudasyārdhapañcamāṅgulāvakāśe
            tribhāgāntarāstisro gudavalayaḥ kṣetramiti; kecittu bhūyāṃsameva
            deśamupadiśantyarśasāṃ---śiśnamapatyapathaṃ galatālumukhanāsikākarṇākṣivartmāni tvak
            ceti/ </p>
          <p><a name="idp9723424"><!--anchor--></a>tadastyadhimāṃsadeśatayā, &amp;gudavalijānāṃ tvarśāṃsīti saṃjñā tantre+asmin/sarveṣāṃ
            cārśasāmadhiṣṭhānaṃ---medo māṃsaṃ tvak ca// </p>
          <p id="CS.6.14.7"><a name="CS.6.14.7"><!--anchor--></a>tatra sahajānyarśāṃsi kānicidaṇūni, kānicinmahānti, kāniciddīrghāṇi,
            kāniciddhrasvāni, kānicidvṛttāni, kānicidviṣamavisṛtāni, kānicidantaḥkuṭilāni,
            kānicidbahiḥkuṭilāni, kānicijjaṭilāni, kānicidantarmukhāni, yathāsvaṃ
            doṣānubandhavarṇāni// </p>
          <p id="CS.6.14.8"><a name="CS.6.14.8"><!--anchor--></a>tairupahato janmaprabhṛti bhavatyatikṛśo vivarṇaḥ kṣāmo dīnaḥ
            pracuravibaddhavātamūtrapurīṣaḥ śarkarāśmarīmān,
            tathā+aniyatavibaddhamuktapakvāmaśuṣkabhinnavarcā antarā+antarā
            śvetapāṇḍuharitapītaraktāruṇatanusāndrapicchilakuṇapagandhyāmapurīṣopaveśī,
            nābhibastivaṃkṣaṇoddeśe pracuraparikartikānvitaḥ,
            sagudaśūlapravāhikāpariharṣapramehaprasaktaviṣṭambhāntrakūjodāvartahṛdayendriyopalepaḥ
            pracuravibaddhatiktāmlodgāraḥ, sudurbalaḥ, sudurbalāgniḥ, alpaśukraḥ, krodhano,
            duḥkhopacāraśīlaḥ, kāsaśvāsatamakatṛṣṇāhṛllāsacchardyarocakāvipākapīnasakṣavathuparītaḥ,
            taimirikaḥ, śirāḥśūlī, kṣāmabhinnasannasaktajarjarasvaraḥ, karṇarogī,
            śūnapāṇipādavadanākṣikūṭaḥ, sajvaraḥ, sāṅgamardaḥ, sarvaparvāsthiśūlī ca, antarā+antarā
            pārśvakukṣibastihṛdayapṛṣṭhatrikagrahopataptaḥ, pradhyānaparaḥ, paramālasaśceti;
            janmaprabhṛtyasya gudajairāvṛto &amp;mārgoparodhādvāyurapānaḥ pratyārohan
            samānavyānaprāṇodānān pittaśleṣmāṇau ca prakopayati, ete sarva eva prakupitāḥ pañca
            vāyavaḥ pittaśleṣmāṇau cārśasamabhidravanta etān vikārānupajanayanti; ityuktāni
            sahajānyarśāṃsi// </p>
          <p id="CS.6.14.9"><a name="CS.6.14.9"><!--anchor--></a>ata ūrdhvaṃ jātasyottarakālajāni
            vyākhyāsyāmaḥ---gurumadhuraśītābhiṣyandividāhiviruddhājīrṇapramitāśanāsātmyabhojanādgavyamātsyavārāhamāhiṣājāvikapiśitabhakṣaṇāt
            kṛśaśuṣkapūtimāṃsapaiṣṭikaparamānnakṣīradadhimaṇḍatilaguḍavikṛtisevanānmāṣayūṣekṣurasapiṇyākapiṇḍālukaśuṣkaśākaśuktalaśunakilāṭatakrapiṇḍakabisamṛṇālaśālūkakrauñcādanakaśerukaśṛṅgāṭakatarūṭavirūḍhanavaśūkaśamīdhānyāmamūlakopayogādguruphalaśākarāgaharitakamardakavasāśiraspadaparyuṣitapūtiśītasaṃkīrṇānnābhyavahārānmandakātikrāntamadyapānādvyāpannagurusalilapānādatisnehapānādasaṃśodhanādbastikarmavibhramādavyāyāmādavyavāyāddivāsvapnāt
            sukhaśayanāsanasthānasevanāccopahatāgnermalopacayo bhavatyatimātraṃ,
            tathotkaṭakaviṣamakaṭhināsanasevanādudbhrāntayānoṣṭrayānādativyavāyādbastinetrāsamyakpraṇidhānādgudakṣaṇanādabhīkṣṇaṃ
            śītāmbusaṃsparśāccelaloṣṭatṛṇādigharṣaṇāt pratatātinirvāhaṇādvātamūtrapurīṣavegodīraṇāt
            samudīrṇavegavinigrahāt strīṇāṃ cāmagarbhabhraṃśādgarbhotpīḍanādviṣamaprasūtibhiśca
            prakupito vāyurapānastaṃ malamupacitamadhogamāsādya gudavaliṣvādhatte, tatastāsvarśāṃsi
            prādurbhavanti// </p>
          <p id="CS.6.14.10"><a name="CS.6.14.10"><!--anchor--></a>
            sarṣapamasūramāṣamudgamakuṣṭhakayavakalāyapiṇḍiṭiṇṭikerakebukatindukakarkandhukākaṇantikābimbībadarakarīrodumbarakharjūrajāmbavagostanāṅguṣṭhakaśeruśṛṅgāṭakaśṛṅgīdakṣaśikhiśukatuṇḍajihvāpadmamukulakarṇikāsaṃsthānāni
            sāmānyādvātapittakaphaprabalāni// </p>
          <p id="CS.6.14.11"><a name="CS.6.14.11"><!--anchor--></a>teṣāmayaṃ viśeṣaḥ---śuṣkamlānakaṭhinaparuṣarūkṣaśyāvāni,
            tīkṣṇāgrāṇi, vakrāṇi, sphuṭitamukhāni, viṣamavisṛtāni,
            śūlākṣepatodasphuraṇacimicimāsaṃharṣaparītāni, snigdhoṣṇopaśayāni,
            pravāhikādhmānaśiśnavṛṣaṇabastivaṅkṣaṇahṛdgrahāṅgamardahṛdayadravaprabalāni,
            pratatavibaddhavātamūtravarcāṃsi,
            ūrukaṭīpṛṣṭhatrikapārśvakukṣibastiśūlaśiro+abhitāpakṣavathūdgārapratiśyāyakāsodāvartāyāmaśoṣaśothamūrcchārocakamukhavairasyataimiryakaṇḍūnāsākarṇaśaṅkhaśūlasvaropaghātakarāṇi,
            śyāvāruṇaparuṣanakhanayanavadanatvaṅmūtrapurīṣasya vātolbaṇānyarśāṃsīti vidyāt// </p>
          <p id="CS.6.14.12"><a name="CS.6.14.12"><!--anchor--></a>bhavataścātra---</p>
          <div class="lg">
            <div class="l">kaṣāyakaṭutiktāni rūkṣaśītalaghūni ca/ </div>
            <div class="l">pramitālpāśanaṃ tīkṣṇamadyamaithunasevanam// </div>
            <div class="l">laṅghanaṃ deśakālau ca śītau vyāyāmakarma ca/ </div>
            <div class="l">śoko vātātapasparśo heturvātārśasāṃ mataḥ// </div>
          </div>
          <p id="CS.6.14.14"><a name="CS.6.14.14"><!--anchor--></a>mṛduśithilasukumārāṇyasparśasahāni, raktapītanīlakṛṣṇāni,
            svedopakledabahulāni, &amp;visragandhitanupītaraktasrāvīṇi, rudhiravahāni,
            dāhakaṇḍūśūlanistodapākavanti, śītopaśayāni, saṃbhinnapītaharitavarcāṃsi,
            pītavisragandhipracuraviṇmūtrāṇi, pipāsājvaratamakasaṃmohabhojanadveṣakarāṇi
            pītanakhanayanatvaṅmūtrapurīṣasya pittolbaṇānyarśāṃsīti vidyāt// </p>
          <p id="CS.6.14.15"><a name="CS.6.14.15"><!--anchor--></a>bhavataścātra ---</p>
          <div class="lg">
            <div class="l"> &amp;kaṭūṣṇalavaṇakṣāravyāyāmāgnyātapaprabhāḥ/ </div>
            <div class="l">deśakālāvaśiśirau krodho madyamasūyanam// </div>
            <div class="l">vidāhi tīkṣṇamuṣṇaṃ ca sarvaṃ pānannabheṣajam/ </div>
            <div class="l">pittolbaṇānāṃ vijñeyaḥ prakope heturarśasām// </div>
          </div>
          <p id="CS.6.14.17"><a name="CS.6.14.17"><!--anchor--></a>tatra yāni pramāṇavanti, upacitāni, ślakṣṇāni, &amp;sparśasahāni,
            snigdhaśvetapāṇḍupicchilāni, stabdhāni, gurūṇi, stimitāni, suptasuptāni,
            sthiraśvayathūni, kaṇḍūbahulāni, bahupratatapiñjaraśvetaraktapicchāsrāvīṇi,
            gurupicchilaśvetamūtrapurīṣāṇi, rūkṣoṣṇopaśayāni,
            pravāhikātimātrotthānavaṅkṣaṇānāhavanti,
            parikartikāhṛllāsaniṣṭhīvikākāsārocakapratiśyāyagauravacchardimūtrakṛcchraśoṣaśothapāṇḍurogaśītajvarāśmarīśarkarāhṛdayendriyopalepāsyamādhuryapramehakarāṇi,
            &amp;dīrghakālānubandhīni, atimātramagnimārdavaklaibyakarāṇi, āmavikāraprabalāni,
            śuklanakhanayanavadanatvaṅmūtrapurīṣasya śleṣmolbaṇānyarśāṃsīti vidyāt// </p>
          <p id="CS.6.14.18"><a name="CS.6.14.18"><!--anchor--></a>bhavataścātra--- </p>
          <div class="lg">
            <div class="l">madhurasnigdhaśītāni lavaṇāmlagurūṇi ca/ </div>
            <div class="l">avyāyāmo divāsvapnaḥ śayyāsanasukhe ratiḥ// </div>
            <div class="l">prāgvātasevā śītau ca deśakālāvacintanam/ </div>
            <div class="l">ślaiṣmikāṇāṃ samuddiṣṭametat kāraṇamarśasām// </div>
            <div class="l">hetulakṣaṇasaṃsargādvidyāddvandvolbaṇāni ca/ </div>
            <div class="l">sarvo hetustridoṣāṇāṃ sahajairlakṣaṇaiḥ samam// </div>
            <div class="l">viṣṭambho+annasya daurbalyaṃ kukṣerāṭopa eva ca/ </div>
            <div class="l">kārśyamudgārabāhulyaṃ sakthisādo+alpaviṭkatā// </div>
            <div class="l">grahaṇīdoṣapāṇḍvarterāśaṅkā codarasya ca/ </div>
            <div class="l">pūrvarūpāṇi nirdiṣṭānyarśasāmabhivṛddhaye// </div>
            <div class="l">arśāṃsi khalu jāyante nāsannipatitaistribhiḥ/ </div>
            <div class="l">doṣairdoṣaviśeṣāttu viśeṣaḥ kalpyate+arśasām// </div>
            <div class="l">pañcātmā mārutaḥ pittaṃ kapho gudavalitrayam/ </div>
            <div class="l">sarva eva prakupyanti gudajānāṃ samudbhave// </div>
            <div class="l">tasmādarśāṃsi duḥkhāni bahuvyādhikarāṇi ca/ </div>
            <div class="l">sarvadehopatāpīni prāyaḥ kṛcchratamāni ca// </div>
            <div class="l">haste pāde mukhe nābhyāṃ gude vṛṣaṇayostathā/ </div>
            <div class="l">śotho hṛtpārśvaśūlaṃ ca yasyāsādhyo+arśaso hi saḥ// </div>
            <div class="l">hṛtpārśvaśūlaṃ saṃmohaśchardiraṅgasya rug jvaraḥ/ </div>
            <div class="l">tṛṣṇā gudasya pākaśca nihanyargudajāturam// </div>
            <div class="l">sahajāni tridoṣāṇi yāni cābhyantarāṃ valim/ </div>
            <div class="l">jāyante+arśāṃsi saṃśritya tānyasādhyāni nirdiśet// </div>
            <div class="l">śeṣatvādāyuṣastāni catuṣpādasamanvite/ </div>
            <div class="l">yāpyante dīptakāyāgneḥ pratyākhyeyānyato+anyathā// </div>
            <div class="l">dvandvajāni dvitīyāyāṃ valau yānyāśritāni ca/ </div>
            <div class="l">kṛcchrasādhyāni tānyāhuḥ parisaṃvatsarāṇi ca// </div>
            <div class="l">bāhyāyāṃ tu valau jātānyekadoṣolbaṇāni ca/ </div>
            <div class="l">arśāṃsi sukhasādhyāni na cirotpatitāni ca// </div>
            <div class="l">teṣāṃ praśamane yatnamāśu kuryādvicakṣaṇaḥ/ </div>
            <div class="l">tānyāśu hi gudaṃ baddhvā kuryurbaddhagudodaram// </div>
            <div class="l">tatrāhureke śastreṇa kartanaṃ hitamarśasām/ </div>
            <div class="l">dāhaṃ kṣāreṇa cāpyeke, dāhameke tathā+agninā// </div>
            <div class="l">&amp;astyetadbhūritantreṇa dhīmatā dṛṣṭakarmaṇā/ </div>
            <div class="l">kriyate trividhaṃ karma bhraṃśastatra sudāruṇaḥ// </div>
            <div class="l">puṃstvopaghātaḥ śvayathurgude vegavinigrahaḥ/ </div>
            <div class="l">ādhmānaṃ dāruṇaṃ śūlaṃ vyathā raktātivartanam// </div>
            <div class="l">punarviroho rūḍhānāṃ kledo bhraṃśo gudasya ca/ </div>
            <div class="l">maraṇaṃ vā bhavecchīghraṃ śastrakṣārāgnivibhramāt// </div>
            <div class="l">yattu karma sukhopāyamalpabhraṃśamadāruṇam/ </div>
            <div class="l">tadarśasāṃ pravakṣyāmi samūlānāṃ nivṛttaye// </div>
            <div class="l">vātaśleṣmolbaṇānyāhuḥ śuṣkāṇyarśāṃsi tadvidaḥ/ </div>
            <div class="l">prasrāvīṇi tathā++ārdrāṇi raktapittolbaṇāni ca// </div>
            <div class="l">tatra śuṣkārśasāṃ pūrvaṃ pravakṣyāmi cikitsitam/ </div>
            <div class="l">stabdhāni svedayet pūrvaṃ śophaśūlānvitāni ca// </div>
            <div class="l">citrakakṣārabilvānāṃ tailenābhyajya buddhimān/ </div>
            <div class="l">yavamāṣakulatthānāṃ pulākānāṃ ca poṭṭalaiḥ// </div>
            <div class="l">gokharāśvaśakṛtpiṇḍaistilakalkaistuṣaistathā/ </div>
            <div class="l">vacāśatāhvāpiṇḍairvā sukhoṣṇaiḥ snehasaṃyutaiḥ// </div>
            <div class="l">śaktūnāṃ piṇḍikābhirvā snigdhānāṃ tailasarpiṣā/ </div>
            <div class="l">śuṣkamūlakapiṇḍairvā piṇḍairvā kārṣṇagandhikaiḥ// </div>
            <div class="l">rāsnāpiṇḍaiḥ sukhoṣṇairvā sasnehairhāpuṣairapi/ </div>
            <div class="l">iṣṭakasya kharāhvāyāḥ śākairgṛñjanakasya vā// </div>
            <div class="l">abhyajya kuṣṭhatailena svedayet poṭṭalīkṛtaiḥ/ </div>
            <div class="l">vṛṣārkairaṇḍabilvānāṃ patrotkkāthaiśca secayet// </div>
            <div class="l">mūlakatriphalārkāṇāṃ veṇūnāṃ varuṇasya ca/ </div>
            <div class="l">agnimanthasya śigrośca patrāṇyaśmantakasya ca// </div>
            <div class="l">jalenotkvāthya śūlārtaṃ svabhyaktamavagāhayet/ </div>
            <div class="l">kolotkvāthe+athavā koṣṇe sauvīrakatuṣodake// </div>
            <div class="l">bilvakvāthe+athavā takre dadhimaṇḍāmlakāñjike/ </div>
            <div class="l">gomūtre vā sukhoṣṇe taṃ svabhyaktamavagāhayet// </div>
            <div class="l">kṛṣṇasarpavarāhoṣṭrajatukāvṛṣadaṃśajām/ </div>
            <div class="l">vasāmabhyañjane dadyāddhūpanaṃ cārśasāṃ hitam// </div>
            <div class="l">nṛkeśāḥ sarpanirmoko vṛṣadaṃśasya carma ca/ </div>
            <div class="l">arkamūlaṃ śamīpatramarśobhyo dhūpanaṃ hitam// </div>
            <div class="l">tumburūṇi viḍaṅgāni devadārvakṣatā ghṛtam/ </div>
            <div class="l">bṛhatī cāśvagandhā ca pippalyaḥ surasā ghṛtam// </div>
            <div class="l">varāhavṛṣaviṭ caiva dhūpana saktavo ghṛtam/ </div>
            <div class="l">kuñjarasya purīṣaṃ tu ghṛtaṃ sarjarasastathā// </div>
            <div class="l">haridrācūrṇasaṃyuktaṃ sudhākṣīraṃ pralepanam/ </div>
            <div class="l">gopittapiṣṭāḥ pippalyaḥ saharidrāḥ pralepanam// </div>
            <div class="l">śirīṣabījaṃ kuṣṭhaṃ ca pippalyaḥ saindhavaṃ guḍaḥ/ </div>
            <div class="l">arkakṣīraṃ sudhākṣīraṃ triphalā ca pralepanam// </div>
            <div class="l">pippalyaścitrakaḥ śyāmā kiṇvaṃ madanataṇḍulāḥ/ </div>
            <div class="l">pralepaḥ kukkuṭaśakṛddharidrāguḍasaṃyutaḥ// </div>
            <div class="l">dantī śyāmā+amṛtāsaṅgaḥ pārāvataśakṛdguḍaḥ/ </div>
            <div class="l">pralepaḥ syādgajāsthīni nimbo bhallātakāni ca// </div>
            <div class="l">pralepaḥ syādalaṃ koṣṇaṃ vāsantakavasāyutam/ </div>
            <div class="l">śūlaśvayathuhṛdyuktaṃ culūkīvasayā+athavā// </div>
            <div class="l">ārkaṃ &amp;payaḥ sudhākāṇḍaṃ kaṭukālābupallavāḥ/ </div>
            <div class="l">karañjo bastamūtraṃ ca lepanaṃ śreṣṭhamarśasām// </div>
            <div class="l">abhyaṅgādyāḥ pradehāntā ya ete parikīrtitāḥ/ </div>
            <div class="l">stambhaśvayathukaṇḍvartiśamanāste+arśasāṃ matāḥ// </div>
            <div class="l">pradehāntairupakrāntānyarśāṃsi prasravanti hi/ </div>
            <div class="l">saṃcitaṃ duṣṭarudhiraṃ tataḥ saṃpadyate sukhī// </div>
            <div class="l">śītoṣṇasnigdharūkṣairhi na vyādhirupaśāmyati/ </div>
            <div class="l">rakte duṣṭe bhiṣak tasmādraktamevāvasecayet// </div>
            <div class="l">jalaukobhistathā śastraiḥ sūcībhirvā punaḥ punaḥ/ </div>
            <div class="l">avartamānaṃ rudhiraṃ raktārśobhyaḥ pravāhayet// </div>
            <div class="l">gudaśvayathuśūlārtaṃ mandāgniṃ pāyayettu tam/ </div>
            <div class="l">tryūṣaṇaṃ pippalīmūlaṃ pāṭhāṃ hiṅgu sacitrakam// </div>
            <div class="l">sauvarcalaṃ puṣkarākhyamajājīṃ bilvapeṣikām/ </div>
            <div class="l">biḍaṃ yavānīṃ hapuṣāṃ viḍaṅgaṃ saindhavaṃ vacām// </div>
            <div class="l">tintiḍīkaṃ ca maṇḍena madyenoṣṇodakena vā/ </div>
            <div class="l">tathā+arśograhaṇīdoṣaśūlānāhādvimucyate// </div>
            <div class="l">pācanaṃ pāyayedvā &amp;tadyaduktaṃ hyātisārike/ </div>
            <div class="l">saguḍāmabhayāṃ vā+api prāśayet paurvabhaktikīm// </div>
            <div class="l">pāyayedvā trivṛccūrṇaṃ triphalārasasaṃyutam/ </div>
            <div class="l">hṛte gudāśraye doṣe &amp;gacchantyarśāṃsi saṃkṣayam// </div>
            <div class="l">gomūtrādhyuṣitāṃ dadyāt saguḍāṃ vā harītakīm harītakīṃ takrayutāṃ
              triphalāṃ vā prayojayet// </div>
            <div class="l">sanāgaraṃ citrakaṃ vā sīdhuyuktaṃ prayojayet/ </div>
            <div class="l">dāpayeccavyayuktaṃ vā sīdhuṃ sājājicitrakam// </div>
            <div class="l">surāṃ sahapuṣāpāṭhāṃ dadyāt sauvarcalānvitām/ </div>
            <div class="l">dadhitthabilvasaṃyuktaṃ yuktaṃ vā cavyacitrkaiḥ// </div>
            <div class="l">bhallātakayutaṃ vā+api pradadyāttakratarpaṇam/ </div>
            <div class="l">bilvanāgarayuktaṃ vā yavānyā citrakeṇa ca// </div>
            <div class="l">citrakaṃ hapuṣāṃ hiṅguṃ dadyādvā takrasaṃyutam/ </div>
            <div class="l">pañcakolayutaṃ vā+api takramasmai pradāpayet// </div>
            <div class="l">hapuṣāṃ kuñcikāṃ dhānyamajājīṃ kāravīṃ śaṭīm/ </div>
            <div class="l">pippalīṃ pippalīmūlaṃ citrakaṃ hastipippalīm// </div>
            <div class="l">yavānīṃ cājamodāṃ ca cūrṇitaṃ takrasaṃyutam/ </div>
            <div class="l">mandāmlakaṭukaṃ vidvān sthāpayeddhṛtabhājane// </div>
            <div class="l">vyaktāmlakaṭukaṃ jātaṃ takrāriṣṭaṃ mukhapriyam/ </div>
            <div class="l">prapibenmātrayā kāleṣvannasya tṛṣitastriṣu// </div>
            <div class="l">dīpanaṃ rocanaṃ varṇyaṃ kaphavātānulomanam/ </div>
            <div class="l">gudaśvayathukaṇḍvartināśanaṃ balavardhanam// </div>
            <div class="l">iti takrāriṣṭaḥ/ </div>
            <div class="l">tvacaṃ citrakamūlasya piṣṭvā kumbhaṃ pralepayet/ </div>
            <div class="l">takraṃ vā dadhi vā tatra jātamarśoharaṃ pibet// </div>
            <div class="l">vātaśleṣmārśasāṃ takrāt paraṃ nāstīha bheṣajam/ </div>
            <div class="l">tat prayojyaṃ yathādoṣaṃ sasnehaṃ rūkṣameva vā// </div>
            <div class="l">saptāhaṃ vā daśāhaṃ vā pakṣaṃ māsamathāpi vā/ </div>
            <div class="l">balakālaviśeṣajño bhiṣak takraṃ prayojayet// </div>
            <div class="l">atyarthamṛdukāyāgnestakramevāvacārayet/ </div>
            <div class="l">sāyaṃ vā lājaśaktūnāṃ dadyāttakrāvalehikām// </div>
            <div class="l">jīrṇe takre pradadyādvā takrapeyāṃ sasaindhavām/ </div>
            <div class="l">takrānupānaṃ sasnehaṃ takraudanamataḥ param// </div>
            <div class="l">yūṣairmāṃsarasairvā+api bhojayettakrasaṃyutaiḥ/ </div>
            <div class="l">&amp;yūṣai rasena vā+apyūrdhvaṃ takrasiddhena bhojayet// </div>
            <div class="l">kālakramajñaḥ sahasā na ca takraṃ nivartayet/ </div>
            <div class="l">takraprayogo māsāntaḥ krameṇoparamo hitaḥ// </div>
            <div class="l">apakarṣo yathotkarṣo na tvannādapakṛṣyate/ </div>
            <div class="l">śaktyāgamanarakṣārthaṃ dārḍhyārthamanalasya ca// </div>
            <div class="l">balopacayavarṇārthameṣa nirdiśyate kramaḥ/ </div>
            <div class="l">rūkṣamardhoddhṛtasnehaṃ yataścānuddhṛtaṃ ghṛtam// </div>
            <div class="l">takraṃ doṣāgnibalavittrividhaṃ tat prayojayet/ </div>
            <div class="l">hatāni na virohanti takreṇa gudajāni tu// </div>
            <div class="l">bhūmāvapi niṣiktaṃ taddahettakraṃ tṛṇolupam/ </div>
            <div class="l">kiṃ punardīptakāyāgneḥ śuṣkāṇyarśāṃsi dehinaḥ// </div>
            <div class="l">srotaḥsu takraśuddheṣu rasaḥ samyagupaiti yaḥ/ </div>
            <div class="l">tena puṣṭirbalaṃ varṇaḥ praharṣaścopajāyate// </div>
            <div class="l">vātaśleṣmavikārāṇāṃ śataṃ cāpi nivartate/ </div>
            <div class="l">nāsti takrāt paraṃ kiṃcidauṣadhaṃ kaphavātaje// </div>
            <div class="l">pippalīṃ pippalīmūlaṃ citrakaṃ hastipippalīm/ </div>
            <div class="l">śṛṅgaveramajājīṃ ca kāravīṃ dhānyatumburu// </div>
            <div class="l">bilvaṃ karkaṭakaṃ pāṭhāṃ piṣṭvā peyāṃ vipācayet/ </div>
            <div class="l">phalāmlāṃ yamakairbhṛṣṭāṃ tāṃ dadyādgudajāpahām// </div>
            <div class="l">etaiścaiva khaḍān kuryādetaiśca vipacejjalam/ </div>
            <div class="l">etaiścaiva ghṛtaṃ sādhyamarśasāṃ vinivṛttaye// </div>
            <div class="l">śaṭīpalāśasiddhāṃ vā pipplyā nāgareṇa vā/ </div>
            <div class="l">dadyādyavāgūṃ takrāmlāṃ maricairavacūrṇitām// </div>
            <div class="l">śuṣkamūlakayūṣaṃ vā yūṣaṃ kaulatthameva vā/ </div>
            <div class="l">dadhitthabilvayūṣaṃ vā sakulatthamakuṣṭhakam// </div>
            <div class="l">chāgalaṃ vā &amp;rasaṃ dadyādyūṣairebhirvimiśritam/ </div>
            <div class="l">lāvādīnāṃ phalāmlaṃ vā satakraṃ grāhibhiryutam// </div>
            <div class="l">raktaśālirmahāśāliḥ kalamo lāṅgalaḥ sitaḥ/ </div>
            <div class="l">śāradaḥ ṣaṣṭikaścaiva syādannavidhirarśasām// </div>
            <div class="l">ityukto bhinnaśakṛtāmarśasāṃ ca kriyākramaḥ/ </div>
            <div class="l">ye+atyarhtaṃ gāḍhaśakṛtasteṣāṃ vakṣyāmi bheṣajam// </div>
            <div class="l">sasnehaiḥ śaktubhiryuktāṃ prasannāṃ lavaṇīkṛtām/ </div>
            <div class="l">dadyānmatsyaṇḍikāṃ pūrvaṃ bhakṣayitvā sanāgarām// </div>
            <div class="l">guḍaṃ sanāgaraṃ pāṭhāṃ phalāmlaṃ pāyayecca tam/ </div>
            <div class="l">guḍaṃ ghṛtayavakṣārayuktaṃ vā+api prayojayet// </div>
            <div class="l">yavānīṃ nāgaraṃ pāṭhāṃ dāḍimasya rasaṃ guḍam/ </div>
            <div class="l">satakralavaṇaṃ dadyādvātavarco+anulomanam// </div>
            <div class="l">duḥsparśakena bilvena yavānyā nāgareṇa vā/ </div>
            <div class="l">ekaikenāpi saṃyuktā pāṭhā hantyarśasāṃ rujam// </div>
            <div class="l">&amp;prāgbhaktaṃ yamake bhṛṣṭān saktubhiścāvacūrṇitān/ </div>
            <div class="l">karañjapallavān dadyādvātavarco+anulomanān// </div>
            <div class="l">madirāṃ vā salavaṇāṃ sīdhuṃ sauvīrakaṃ tathā/ </div>
            <div class="l">&amp;guḍanāgarasaṃyuktaṃ pibedvā paurvabhaktikam// </div>
            <div class="l">pippalīnāgarakṣārakāravīdhānyajīrakaiḥ/ </div>
            <div class="l">phāṇitena ca saṃyojya phalāmlaṃ dāpayedghṛtam// </div>
            <div class="l">pippalī pippalīmūlaṃ citrako hastipippalī/ </div>
            <div class="l">śṛṅgaverayavakṣārau taiḥ siddhaṃ vā pibedghṛtam// </div>
            <div class="l">cavyacitrakasiddhaṃ vā guḍakṣārasamanvitam/ </div>
            <div class="l">pippalīmūlasiddhaṃ vā &amp;saguḍakṣāranāgaram// </div>
            <div class="l"> pippalīpippalīmūladadhi-&amp;dāḍimadhānyakaiḥ/ </div>
            <div class="l">siddhaṃ sarpirvidhātavyaṃ vātavarcovibandhanut// </div>
            <div class="l">cavyaṃ trikaṭukaṃ pāṭhāṃ kṣāraṃ kustumburūṇi ca/ </div>
            <div class="l">yavānīṃ pippalīmūlamubhe ca viḍasaindhave// </div>
            <div class="l">citrakaṃ bilvamabhayāṃ piṣṭvā sarpirvipācayet/ </div>
            <div class="l">śakṛdvātānulomyārthaṃ jāte dadhni caturguṇe// </div>
            <div class="l">pravāhikāṃ gudabhraṃśaṃ mūtrakṛcchraṃ parisravam/ </div>
            <div class="l">gudavaṅkṣaṇaśūlaṃ ca ghṛtametadvyapohati// </div>
            <div class="l">nāgaraṃ pipplīmūlaṃ citrako hastipippalī/ </div>
            <div class="l">śvadaṃṣṭrā pippalī dhānyaṃ bilvaṃ pāṭhā yavānikā// </div>
            <div class="l">cāṅgerīsvarase sarpiḥ kalkairetairvipācayet/ </div>
            <div class="l">caturguṇena dadhnā ca tadghṛtaṃ kaphavātanut// </div>
            <div class="l">arśāṃsi grahaṇīdoṣaṃ mūtrakṛcchraṃ pravāhikām/ </div>
            <div class="l">gudabhraṃśārtimānāhaṃ ghṛtametadvyapohati// </div>
            <div class="l">pippalīṃ nāgaraṃ pāṭhāṃ śvadaṃṣṭrāṃ ca pṛthak pṛthak/ </div>
            <div class="l">bhāgāṃstripalikān kṛtvā kaṣāyamupakalpayet// </div>
            <div class="l">gaṇḍīraṃ pippalīmūlaṃ vyoṣaṃ cavyaṃ ca citrakam/ </div>
            <div class="l">piṣṭvā kaṣāye vinayet &amp;pūte dvipalikaṃ bhiṣak// </div>
            <div class="l">palāni sarpiṣastasmiṃścatvāriṃśat pradāpayet/ </div>
            <div class="l">cāṅgerīsvarasaṃ tulyaṃ sarpiṣā dadhi ṣaḍguṇaṃ// </div>
            <div class="l">mṛdvagninā tataḥ sādhyaṃ siddhaṃ sarpirnidhāpayet/ </div>
            <div class="l">tadāhāre vidhātavyaṃ pāne prāyogike vidhau// </div>
            <div class="l">grahaṇyarśovikāraghnaṃ gulmahṛdroganāśanam/ </div>
            <div class="l">śothaplīhodarānāhamūtrakṛcchrajvarāpaham// </div>
            <div class="l">kāsahikkāruciśvāsasūdanaṃ pārśvaśūlanut/ </div>
            <div class="l">balapuṣṭikaraṃ varṇyamagnisaṃdīpanaṃ param// </div>
            <div class="l">saguḍāṃ pippalīyuktāṃ ghṛtabhṛṣṭāṃ harītakīm/ </div>
            <div class="l">trivṛddantīyutāṃ vā+api bhakṣayedānulomikīm// </div>
            <div class="l">viḍvātakaphapittānām-&amp;ānulomye+atha nirvṛte/ </div>
            <div class="l">gude+arśāṃsi praśāmyanti pāvakaścābhivardhate// </div>
            <div class="l">barhitittirilāvānāṃ rasānamlān susaṃskṛtān/ </div>
            <div class="l">dakṣāṇāṃ vartakānāṃ ca dadyādviḍvātasaṃgrahe// </div>
            <div class="l">trivṛddantīpalāśānāṃ cāṅgeryāścitrakasya ca/ </div>
            <div class="l">yamake bharjitaṃ dadyācchākaṃ dadhisamanvitam// </div>
            <div class="l">upodikāṃ taṇḍulīyaṃ vīrāṃ vāstukapallavān/ </div>
            <div class="l">suvarcalāṃ saloṇīkāṃ yavaśākamavalgujam// </div>
            <div class="l">kākamācīṃ ruhāpatraṃ mahāpatraṃ tathā+amlikām/ </div>
            <div class="l">jīvantīṃ śaṭiśākaṃ ca śākaṃ gṛñjanakasya ca// </div>
            <div class="l">dadhidāḍimasiddhāni yamake bharjitāni ca/ </div>
            <div class="l">dhānyanāgarayuktāni śākānyetāni dāpayet// </div>
            <div class="l">godhālopākamārjāraśvāviduṣṭragavāmapi/ </div>
            <div class="l">kūrmaśallakayoścaiva sādhayecchākavadrasān// </div>
            <div class="l">raktaśālyodanaṃ dadyādrasaistairvātaśāntaye/ </div>
            <div class="l">jñātvā vātolbaṇaṃ rūkṣaṃ mandāgniṃ gudajāturam// </div>
            <div class="l">madirāṃ śārkaraṃ jātaṃ sīdhuṃ takraṃ tuṣodakam/ </div>
            <div class="l">ariṣṭaṃ dadhimaṇḍaṃ vā śṛtaṃ vā śiśiraṃ jalam// </div>
            <div class="l">kaṇṭakāryā śṛtaṃ vā+api śṛtaṃ nāgaradhānyakaiḥ/ </div>
            <div class="l">anupānaṃ bhiṣagdadyādvātavarco+anulomanam// </div>
            <div class="l">udāvartaparītā ye ye cātyarthaṃ virūkṣitāḥ/ </div>
            <div class="l">vilomavātāḥ śūlārtāsteṣviṣṭamanuvāsanam// </div>
            <div class="l">pippalīṃ madanaṃ bilvaṃ śatāhvāṃ madhukaṃ vacām/ </div>
            <div class="l">kuṣṭhaṃ śaṭīṃ puṣkarākhyaṃ citrakaṃ devadāru ca// </div>
            <div class="l">piṣṭvā tailaṃ vipaktavyaṃ &amp;payasā dviguṇena ca/ </div>
            <div class="l">arśasāṃ mūḍhavātānāṃ tacchreṣṭhamanuvāsanam// </div>
            <div class="l">gudaniḥsaraṇaṃ śūlaṃ mūtrakṛcchraṃ pravāhikām/ </div>
            <div class="l">kaṭyūrupṛṣṭhadaurbalyamānāhaṃ vaṅkṣaṇāśrayam// </div>
            <div class="l">picchāsrāvaṃ gude śophaṃ vātavarcovinigraham/ </div>
            <div class="l">utthānaṃ bahuśo yacca jayettaccānuvāsanāt// </div>
            <div class="l">ānuvāsanikaiḥ piṣṭaiḥ sukhoṣṇaiḥ snehasaṃyutaiḥ/ </div>
            <div class="l">&amp;dārvantaiḥ stabdhaśūlāni gudajāni pralepayet// </div>
            <div class="l">digdhāstaiḥ prasravantyāśu śleṣmapicchāṃ saśoṇitām/ </div>
            <div class="l">kaṇḍūḥ stambhaḥ saruk śophaḥ srutānāṃ vinivartate// </div>
            <div class="l">nirūhaṃ vā prayuñjīta sakṣīraṃ dāśamūlikam/ </div>
            <div class="l">samūtrasnehalavaṇaṃ kalkairyuktaṃ phalādibhiḥ// </div>
            <div class="l">harītakīnāṃ prasthārdhaṃ prasthamāmalakasya ca/ </div>
            <div class="l">syāt kapitthāddaśapalaṃ tato+ardhā cendravāruṇī// </div>
            <div class="l">viḍaṅgaṃ pippalī lodhraṃ maricaṃ sailavālukam/ </div>
            <div class="l">dvipalāṃśaṃ jalasyaitaccaturdroṇe vipācayet// </div>
            <div class="l">droṇaśeṣe rase tasmin pūte śīte samāvapet/ </div>
            <div class="l">guḍasya dviśataṃ tiṣṭhettat pakṣaṃ ghṛtabhājane// </div>
            <div class="l">pakṣādūrdhvaṃ bhavet peyā tato mātrā yathābalam/ </div>
            <div class="l">asyābhyāsādariṣṭasya gudajā yānti saṃkṣayam// </div>
            <div class="l">grahaṇīpāṇḍuhṛdrogaplīhagulmodarāpahaḥ/ </div>
            <div class="l">kuṣṭhaśophāruciharo balavarṇāgnivardhanaḥ// </div>
            <div class="l">siddho+ayamabhayāriṣṭaḥ kāmalāśvitranāśanaḥ/ </div>
            <div class="l">kṛmigranthyarbudavyaṅgarājayakṣmajvarāntakṛt// </div>
            <div class="l">ityabhayāriṣṭaḥ/ </div>
            <div class="l">dantīcitrakamūlānāmubhayoḥ pañcamūlayoḥ/ </div>
            <div class="l">bhāgān palāṃśānāpothya jaladroṇe vipācayet// </div>
            <div class="l">tripalaṃ triphalāyāśca dalānāṃ tatra dāpayet/ </div>
            <div class="l">rase caturthaśeṣe tu pūte śīte samāvapet// </div>
            <div class="l">tulāṃ guḍasya tattiṣṭhenmāsārdhaṃ ghṛtabhājane/ </div>
            <div class="l">tanmātrayā pibannityamarśobhyo vipramucyate// </div>
            <div class="l">grahaṇīpāṇḍurogaghnaṃ vātavarco+anulomanam/ </div>
            <div class="l">dīpanaṃ cārucighnaṃ ca dantyariṣṭamimaṃ viduḥ// </div>
            <div class="l">iti dantyariṣṭaḥ/ </div>
            <div class="l">harītakīphalaprasthaṃ prasthamāmalakasya ca/ </div>
            <div class="l">viśālāyā dadhitthasya pāṭhācitrakamūlayoḥ// </div>
            <div class="l">dve dve pale samāpothya dvidroṇe sādhayedapām/ </div>
            <div class="l">pādāvaśeṣe pūte ca rase tasmin pradāpayet// </div>
            <div class="l">guḍasyaikāṃ tulāṃ vaidyastat sthāpyaṃ ghṛtabhājane/ </div>
            <div class="l">pakṣasthitaṃ pibedenaṃ grahaṇyarśovikāravān// </div>
            <div class="l">hṛtpāṇḍurogaṃ plīhānaṃ kāmalāṃ viṣamajvaram/ </div>
            <div class="l">varcomūtrānilakṛtān vibandhānagnimārdavam// </div>
            <div class="l">kāsaṃ gulmamudāvartaṃ phalāriṣṭo vyapohati/ </div>
            <div class="l">agnisaṃdīpano hyeṣa kṛṣṇātreyeṇa bhāṣitaḥ// </div>
            <div class="l">iti phalāriṣṭaḥ/ </div>
            <div class="l">durālabhāyāḥ prasthaḥ syāccitrakasya vṛṣasya ca/ </div>
            <div class="l">pathyāmalakayoścaiva pāṭhāyā nāgarasya ca// </div>
            <div class="l">dantyāśca dvipalān bhāgāñjaladroṇe vipācayet/ </div>
            <div class="l">pādāvaśeṣe &amp;pūte ca suśīte śarkarāśatam// </div>
            <div class="l">prakṣipya sthāpayet kumbhe māsārdhaṃ ghṛtabhāvite/ </div>
            <div class="l">pralipte pippalīcavyapriyaṅgukṣaudrasarpiṣā// </div>
            <div class="l">tasya mātrāṃ pibet kāle śārkarasya yathābalam/ </div>
            <div class="l">arśāṃsi grahaṇīdoṣamudāvartamarocakam// </div>
            <div class="l">śakṛnmūtrāvilodgāravibandhānagnimārdavam/ </div>
            <div class="l">hṛdrogaṃ pāṇḍurogaṃ ca sarvametena sādhayet// </div>
            <div class="l">iti &amp;dvitīyaphalāriṣṭaḥ/ </div>
            <div class="l">navasyāmalakasyaikāṃ kuryājjarjaritāṃ tulām/ </div>
            <div class="l">kuḍavāṃśāśca pippalyo viḍaṅgaṃ maricaṃ tathā// </div>
            <div class="l">&amp;pāṭhāṃ ca pippalīmūlaṃ kramukaṃ cavyacitrakau/ </div>
            <div class="l">mañjiṣṭhailvālukaṃ lodhraṃ palikānupakalpayet// </div>
            <div class="l">kuṣṭhaṃ dāruharidrāṃ ca surāhvaṃ sārivādvayam/ </div>
            <div class="l">indrāhvaṃ bhadramustaṃ ca kuryādardhapalonmitam// </div>
            <div class="l">catvāri nāgapuṣpasya palānyabhinavasya ca/ </div>
            <div class="l">droṇābhyāmambhaso dvābhyāṃ sādhayitvā+avatārayet// </div>
            <div class="l">pādāvaśeṣe pūte ca śīte tasmin pradāpayet/ </div>
            <div class="l">mṛdvīkādvyāḍhakarasaṃ śītaṃ niryūhasaṃmitam// </div>
            <div class="l">śarkarāyāśca bhinnāyā dadyāddviguṇitāṃ tulām/ </div>
            <div class="l">kusumasya rasasyaikamardhaprasthaṃ navasya ca// </div>
            <div class="l">tvagelāplavapatrāmbusevyakramukakeśarān/ </div>
            <div class="l">cūrṇayitvā tu matimān kārṣikānatra dāpayet// </div>
            <div class="l">tat sarvaṃ sthāpayet pakṣaṃ sucaukṣe ghṛtabhājane/ </div>
            <div class="l">pralipte sarpiṣā kiṃciccharkarāgurudhūpite// </div>
            <div class="l">pakṣādūrdhvamariṣṭo+ayaṃ kanako nāma viśrutaḥ/ </div>
            <div class="l">peyaḥ svāduraso hṛdyaḥ prayogādbhaktarocanaḥ// </div>
            <div class="l">arśāṃsi grahaṇīdoṣamānāhamudaraṃ jvaram/ </div>
            <div class="l">hṛdrogaṃ pāṇḍutāṃ śothaṃ gulmaṃ varcovinigraham// </div>
            <div class="l">kāsaṃ śleṣmāmayāṃścogrān sarvānevāpakarṣati/ </div>
            <div class="l">valīpalitakhālityaṃ doṣajaṃ ca vyapohati// </div>
            <div class="l">iti kanakāriṣṭaḥ/ </div>
            <div class="l">patrabhaṅgodakaiḥ śaucaṃ kuryāduṣṇena vā+ambhasā/ </div>
            <div class="l">iti śuṣkārśasāṃ siddhamuktametaccikitsitam// </div>
            <div class="l">&amp;cikitsitamidaṃ siddhaṃ srāviṇāṃ śṛṇvataḥ param/ </div>
            <div class="l">tatrānubandho dvividhaḥ śleṣmaṇo mārutasya ca// </div>
            <div class="l">viṭ śyāvaṃ kaṭhinaṃ rūkṣaṃ cādho vāyurna vartate/ </div>
            <div class="l">tanu cāruṇavarṇaṃ ca phenilaṃ cāsṛgarśasām// </div>
            <div class="l">kaṭyūrugudaśūlaṃ ca daurbalyaṃ yadi cādhikam/ </div>
            <div class="l">tatrānubandho vātasya heturyadi ca rūkṣaṇam// </div>
            <div class="l">śithilaṃ śvetapītaṃ ca viṭ snigdhaṃ guru śītalam/ </div>
            <div class="l">yadyarśasāṃ ghanaṃ cāsṛk tantumat pāṇḍu picchilam// </div>
            <div class="l">gudaṃ sapicchaṃ stimitaṃ guru snigdhaṃ ca kāraṇam/ </div>
            <div class="l">śleṣmānubandho vijñeyastatra raktārśasāṃ budhaiḥ// </div>
            <div class="l">snigdhaśītaṃ hitaṃ vāte rūkṣaśītaṃ kaphānuge/ </div>
            <div class="l">cikitsitamidaṃ tasmāt saṃpradhārya prayojayet// </div>
            <div class="l">pittaśleṣmādhikaṃ matvā śodhanenopapādayet/ </div>
            <div class="l">sravaṇaṃ cāpyupekṣeta laṅghanairvā samācaret// </div>
            <div class="l">pravṛttamādāvarśobhyo yo nigṛhṇātyabuddhimān/ </div>
            <div class="l">śoṇitaṃ doṣamanilaṃ tadrogāñjanayedbahūn// </div>
            <div class="l">raktapittaṃ jvaraṃ tṛṣṇāmagnisādamarocakam/ </div>
            <div class="l">kāmalāṃ śvayathuṃ śūlaṃ gudavaṅkṣaṇasaṃśrayam// </div>
            <div class="l">kaṇḍvaruḥkoṭhapiḍakāḥ kuṣṭhaṃ pāṇḍvāhvayaṃ gadam/ </div>
            <div class="l">vātamūtrapurīṣāṇāṃ vibandhaṃ śiraso rujam// </div>
            <div class="l">staimityaṃ gurugātratvaṃ tathā+anyān raktajān gadān/ </div>
            <div class="l">tasmāt srute duṣṭarakte raktasaṃgrahaṇaṃ hitam// </div>
            <div class="l">hetulakṣaṇakālajño balaśoṇitavarṇavit/ </div>
            <div class="l">kālaṃ tāvadupekṣeta yāvannātyayamāpnuyāt// </div>
            <div class="l">agnisaṃdīpanārthaṃ ca raktasaṃgrahaṇāya ca/ </div>
            <div class="l">doṣāṇāṃ pācanārhtaṃ ca paraṃ tiktairupācaret// </div>
            <div class="l">yattu prakṣīṇadoṣasya raktaṃ vātolbaṇasya ca/ </div>
            <div class="l">vartate snehasādhyaṃ tat pānābhyaṅgānuvāsanaiḥ// </div>
            <div class="l">yattu pittolbaṇaṃ raktaṃ gharmakāle pravartate/ </div>
            <div class="l">stambhanīyaṃ tadekāntānna cedvātakaphānugam// </div>
            <div class="l">kuṭajatvaṅniryūhaḥ sanāgaraḥ snigdharaktasaṃgrahaṇaḥ/ </div>
            <div class="l">tvagdāḍimasya tadvat sanāgaraścandanarasaśca// </div>
            <div class="l">candanakirātatiktakadhanvayavāsāḥ sanāgarāḥ kvathitāḥ/ </div>
            <div class="l">raktārśasāṃ praśamanā dārvītvaguśīranimbāśca// </div>
            <div class="l">sātiviṣā kuṭajatvak phalaṃ ca sarasāñjanaṃ madhuyutāni/ </div>
            <div class="l">raktāpahāni dadyāt pipāsave taṇḍulajalena// </div>
            <div class="l">kuṭajatvaco vipācyaṃ palaśatamārdraṃ mahendrasalilena/ </div>
            <div class="l">yāvatsyādgatarasaṃ taddravyaṃ pūto rasastato grāhyaḥ// </div>
            <div class="l">mocarasaḥ sasamaṅgaḥ phalinī ca &amp;samāṃśikaistribhistaiśca/ </div>
            <div class="l">vatsakabījaṃ tulyaṃ cūrṇitamatra pradātavyam// </div>
            <div class="l">pūtotkvathitaḥ sāndraḥ sa raso darvīpralepano grāhyaḥ/ </div>
            <div class="l">mātrākālopahitā rasakriyaiṣā jayatyasṛksrāvam// </div>
            <div class="l">chagalīpayasā pītā peyāmaṇḍena vā yathāgnibalam/ </div>
            <div class="l">jīrṇauṣadhaśca śālīn payasā chāgena bhuñjīta// </div>
            <div class="l">raktārśāṃsyatisāraṃ raktaṃ sāsṛgrujo nihantyāśu/ </div>
            <div class="l">balavacca raktapittaṃ rasakriyaiṣā &amp;jayatyubhayabhāgam// </div>
            <div class="l">iti kuṭajādirasakriyā/ </div>
            <div class="l">nīlotpalaṃ samaṅgā mocarasaścandanaṃ tilā lodhram/ </div>
            <div class="l">pītvā cchagalīpayasā bhojyaṃ payasaiva śālyannam// </div>
            <div class="l">chāgalipayaḥ prayuktaṃ nihanti raktaṃ savāstukarasaṃ ca/ </div>
            <div class="l">dhanvavihaṅgamṛgāṇāṃ raso niramlaḥ kadamlo vā// </div>
            <div class="l">pāṭhā vatsakabījaṃ rasāñjanaṃ nāgaraṃ yavānyaśca/ </div>
            <div class="l">bilvamiti cārśasaiścūrṇitāni peyāni śūleṣu// </div>
            <div class="l">dārvī kirātatiktaṃ mustaṃ duḥsparśakaśca rudhiraghnam/ </div>
            <div class="l">rakte+ativartamāne śūle ca ghṛtaṃ vidhātavyam// </div>
            <div class="l"> kuṭajaphalavalkakeśaranīlotpalalodhradhātakīkalkaiḥ/ </div>
            <div class="l">siddhaṃ ghṛtaṃ vidheyaṃ śūle raktārśasāṃ bhiṣajā// </div>
            <div class="l">sarpiḥ sadāḍimarasaṃ sayāvaśūkaṃ śṛtaṃ jayatyāśu/ </div>
            <div class="l">raktaṃ saśūlamathavā nidigdhikādugdhikāsiddham// </div>
            <div class="l">lājāpeyā pītā sacukrikā keśarotpalaiḥ siddhā/ </div>
            <div class="l">hantyāśvasrasrāvaṃ tathā balāpṛśniparṇībhyām// </div>
            <div class="l">hrīverabilvanāgaraniryūhe sādhitāṃ sanavanītām/ </div>
            <div class="l">vṛkṣāmladāḍimāmlāmamlīkāmlāṃ sakolāmlām// </div>
            <div class="l">gṛñjanakasurāsiddhāṃ dadyādyamakena bharjitāṃ peyām/ </div>
            <div class="l">raktātisāraśūlapravāhikāśothanigrahaṇīm// </div>
            <div class="l">kāśmaryāmalakānāṃ &amp;sakarbudārān phalāmlāṃśca/ </div>
            <div class="l">gṛñjanakaśālmalīnāṃ kṣīriṇyāścukrikāyāśca// </div>
            <div class="l">nyagrodhaśuṅgakānāṃ khaṇḍāṃstathā kovidārapuṣpāṇām/ </div>
            <div class="l">dadhnaḥ sareṇa siddhān dadyādrakte pravṛtte+ati// </div>
            <div class="l">siddhaṃ palāṇḍuśākaṃ takreṇopodikāṃ sabadarāmlām/ </div>
            <div class="l">rudhirasrave pradadyānmasūrasūpaṃ ca takrāmlam// </div>
            <div class="l">payasā śṛtena &amp;yūṣairmasūramudgāḍhakīmakuṣṭhānām/ </div>
            <div class="l">bhojanamadyādamlaiḥ śāliśyāmākakodravajam// </div>
            <div class="l">śaśahariṇalāvamāṃsaiḥ kapiñjalaiṇeyakaiḥ susiddhaiśca/ </div>
            <div class="l">bhojanamadyādamlairmadhurairīṣat samaricairvā// </div>
            <div class="l">dakṣaśikhitittirirasairdvikakudalopākajaiśca madhurāmlaiḥ/ </div>
            <div class="l">adyādrasairativaheṣvarśaḥsvanilolbaṇaśarīraḥ// </div>
            <div class="l">&amp;rasakhaḍayūṣayavāgūsaṃyogataḥ kevalo+athavā jayati/ </div>
            <div class="l">raktamativartamānaṃ vātaṃ ca palāṇḍurupayuktaḥ// </div>
            <div class="l">chāgāntarādhi taruṇaṃ sarudhiramupasādhitaṃ bahupalāṇḍu/ </div>
            <div class="l">vyatyāsānmadhurāmlaṃ viṭśoṇitasaṃkṣaye deyam// </div>
            <div class="l">navanītatilābhyāsāt keśaranavanītaśarkarābhyāsāt/ </div>
            <div class="l">dadhisaramathitābhyāsādarśāṃsyapayānti raktāni// </div>
            <div class="l">navanītaghṛtaṃ chāgaṃ māṃsaṃ ca saṣaṣṭikaḥ śāliḥ/ </div>
            <div class="l">taruṇaśca surāmaṇḍastaruṇī ca surā nihantyasram// </div>
            <div class="l">prāyeṇa vātabahulānyarśāṃsi bhavantyatisrute rakte/ </div>
            <div class="l">duṣṭe+api ca kaphapitte tasmādanilo+adhiko jñeyaḥ// </div>
            <div class="l">dṛṣṭvā tu raktapittaṃ prabalaṃ kaphāvātaliṅgamalpaṃ ca/ </div>
            <div class="l">śītā kriyā prayojyā yatheritā vakṣyate &amp;cānyā// </div>
            <div class="l">madhukaṃ sapañcavalkaṃ badarītvagudumbaraṃ dhavapaṭolam/ </div>
            <div class="l">pariṣecane vidadhyādvṛṣakakumayavāsanimbāṃśca// </div>
            <div class="l">rakte+ativartamāne dāhe klede+avagāhayeccāpi/ </div>
            <div class="l">madhukamṛṇālapadmakacandanakuśakāśaniṣkvāthe// </div>
            <div class="l">ikṣurasamadhukavetasaniryūhe śītale payasi vā tam/ </div>
            <div class="l">avagāhayet pradigdhaṃ pūrvaṃ śiśireṇa tailena// </div>
            <div class="l">dattvā ghṛtaṃ saśarkaramupasthadeśe gude trikadeśe ca/ </div>
            <div class="l">śiśirajalasparśasukhā dhārā prastambhanī yojyā// </div>
            <div class="l">kadalīdalairabhinavaiḥ puṣkarapatraiśca śītajalasiktaiḥ/ </div>
            <div class="l">pracchādanaṃ muhurmuhuriṣṭaṃ padmotpaladalaiśca// </div>
            <div class="l">dūrvāghṛtapradehaḥ śatadhautasahasradhautamapi sarpiḥ/ </div>
            <div class="l">vyajanapavanaḥ suśīto raktasrāvaṃ jayatyāśu// </div>
            <div class="l">samaṅgāmadhukābhyāṃ tilamadhukābhyāṃ rasāñjanaghṛtābhyām/ </div>
            <div class="l">sarjarasaghṛtābhyāṃ vā nimbaghṛtābhyāṃ madhughṛtābhyāṃ vā// </div>
            <div class="l">dārvītvaksarpirbhyāṃ sacandanābhyāmathotpalaghṛtābhyām/ </div>
            <div class="l">dāhe klede ca gudabhraṃśe gudajāḥ pratisāraṇīyāḥ syuḥ// </div>
            <div class="l">ābhiḥ kriyābhirathavā śītābhiryasya tiṣṭhati na raktam/ </div>
            <div class="l">taṃ kāle snigdhoṣṇairmāṃsarasaistarpayenmatimān// </div>
            <div class="l">avapīḍakasarpirbhiḥ koṣṇairghṛtatailikaistathā+abhyaṅgaiḥ/ </div>
            <div class="l">kṣīraghṛtatailasekaiḥ koṣṇaistamupācaredāśu// </div>
            <div class="l">koṣṇena vātaprabale ghṛtamaṇḍenānuvāsayecchīghram/ </div>
            <div class="l">picchābastiṃ dadyāt kāle tasyāthavā siddham// </div>
            <div class="l">yavāsakuśakāśānāṃ mūlaṃ puṣpaṃ ca śālmalam/ </div>
            <div class="l">nyagrodhodumbarāśvatthaśuṅgāśca dvipalonmitāḥ// </div>
            <div class="l">triprasthaṃ salilasyaitat kṣīraprasthaṃ ca sādhayet/ </div>
            <div class="l">kṣīraśeṣaṃ kaṣāyaṃ ca pūtaṃ kalkairvimiśrayet// </div>
            <div class="l">kalkāḥ śālmaliniryāsasamaṅgācandanotpalam/ </div>
            <div class="l">vatsakasya ca bījāni priyaṅguḥ padmakeśaram// </div>
            <div class="l">picchābastirayaṃ siddhaḥ saghṛtakṣaudraśarkaraḥ/ </div>
            <div class="l">pravāhikāgudabhraṃśaraktasrāvajvarāpahaḥ// </div>
            <div class="l">prapauṇḍarīkaṃ madhukaṃ &amp;picchābastau yatheritān/ </div>
            <div class="l">piṣṭvā+anuvāsanaṃ snehaṃ kṣīradviguṇitaṃ pacet// </div>
            <div class="l">iti picchābastiḥ/ </div>
            <div class="l">hrīveramutpalaṃ lodhraṃ samaṅgācavyacandanam/ </div>
            <div class="l">pāṭhā sātiviṣā bilvaṃ dhātakī devadāru ca// </div>
            <div class="l">dārvītvaṅ nāgaraṃ māṃsī mustaṃ kṣāro yavāgrajaḥ/ </div>
            <div class="l">citrakaśceti peṣyāṇi cāṅgerīsvarase ghṛtam// </div>
            <div class="l">aikadhyaṃ sādhayet sarvaṃ tat sarpiḥ paramauṣadham/ </div>
            <div class="l">arśotisāragrahaṇīpāṇḍuroge jvare+arucau// </div>
            <div class="l">mūtrakṛcchre gudabhraṃśe bastyānāhe pravāhaṇe/ </div>
            <div class="l">picchāsrāve+arśasāṃ śūle yojyametattridoṣanut// </div>
            <div class="l">iti hrīverādighṛtam/ </div>
            <div class="l">avākpuṣpī balā dārvī pṛśniparṇī trikaṇṭakaḥ/ </div>
            <div class="l">nyagrodhodumbarāśvatthaśuṅgāśca dvipalonmitāḥ// </div>
            <div class="l">kaṣāya eṣāṃ peṣyāstu jīvantī kaṭurohiṇī/ </div>
            <div class="l">pippalī pippalīmūlaṃ nāgaraṃ suradāru ca// </div>
            <div class="l">kaliṅgāḥ śālmalaṃ puṣpaṃ vīrā &amp;candanamutpalam/ </div>
            <div class="l">kaṭphalaṃ citrako mustaṃ priyaṅgvativiṣāsthirāḥ// </div>
            <div class="l">padmotpalānāṃ kiñjalkaḥ samaṅgā sanidigdhikā/ </div>
            <div class="l">bilvaṃ mocarasaḥ pāṭhā bhāgāḥ karṣasamanvitāḥ// </div>
            <div class="l">catuṣprasthe śṛtaṃ prasthaṃ kaṣāyamavatārayet/ </div>
            <div class="l">triṃśatpalāni prastho+atra vijñeyo dvipalādhikaḥ// </div>
            <div class="l">suniṣaṇṇakacāṅgeryoḥ prasthau dvau svarasasya ca/ </div>
            <div class="l">sarvairetairyathoddiṣṭairghṛtaprasthaṃ vipācayet// </div>
            <div class="l">etadarśaḥsvatīsāre raktasrāve tridoṣaje/ </div>
            <div class="l">pravāhaṇe gudabhraṃśe picchāsu vividhāsu ca// </div>
            <div class="l">utthāne cātibahuśaḥ śothaśūle gudāśraye/ </div>
            <div class="l">mūtragrahe mūḍhavāte mande+agnāvarucāvapi// </div>
            <div class="l">prayojyaṃ vidhivat sarpirbalavarṇāgnivardhanam/ </div>
            <div class="l">vividheṣvannapāneṣu kevalaṃ vā niratyayam// </div>
            <div class="l">iti suniṣaṇṇakacāṅgerīghṛtam/ </div>
            <div class="l">bhavanti cātra--- vyatyāsānmadhurāmlāni śītoṣṇāni ca yojayet/ </div>
            <div class="l">nityamagnibalāpekṣī jayatyarśaḥkṛtān gadān// </div>
            <div class="l">trayo vikārāḥ prāyeṇa ye parasparahetavaḥ/ </div>
            <div class="l">arśāṃsi cātisāraśca grahaṇīdoṣa eva ca// </div>
            <div class="l">eṣāmagnibale hīne vṛddhirvṛddhe parikṣayaḥ/ </div>
            <div class="l">tasmādagnibalaṃ rakṣyameṣu triṣu viśeṣataḥ// </div>
            <div class="l">bhṛṣṭaiḥ śākairyavāgūbhiryūṣairmāṃsarasaiḥ khaḍaiḥ/ </div>
            <div class="l">kṣīratakraprayogaiśca vividhairgudajāñjayet// </div>
            <div class="l">yadvāyorānulomyāya yadagnibalavṛddhaye/ </div>
            <div class="l">annapānauṣadhadravyaṃ tat sevyaṃ nityamarśasaiḥ// </div>
            <div class="l">yadato viparītaṃ syānnidāne yacca darśitam/ </div>
            <div class="l">gudajābhiparītena tat sevyaṃ na kadācana// </div>
          </div>
          <p id="CS.6.14.249"><a name="CS.6.14.249"><!--anchor--></a>tatra ślokāḥ---</p>
          <div class="lg">
            <div class="l">arśasāṃ dvividhaṃ janma pṛthagāyatanāni ca/ </div>
            <div class="l">sthānasaṃsthānaliṅgāni sādhyāsādhyaviniścayaḥ// </div>
            <div class="l">abhyaṅgāḥ svedanaṃ dhūmāḥ sāvagāhāḥ pralepanāḥ/ </div>
            <div class="l">śoṇitasyāvasekaśca yogā dīpanapācanāḥ// </div>
            <div class="l">pānānnavidhiragryaśca vātavarco+anulomanaḥ/ </div>
            <div class="l">yogāḥ saṃśamanīyāśca sarpīṃṣi vividhāni ca// </div>
            <div class="l">bastayastakrayogāśca varāriṣṭāḥ saśarkarāḥ/ </div>
            <div class="l">&amp;śuṣkāṇāmarśasāṃ śastāḥ srāviṇāṃ lakṣaṇāni ca// </div>
            <div class="l">dvividhaṃ sānubandhānāṃ teṣāṃ ceṣṭaṃ yadauṣadham/ </div>
            <div class="l">raktasaṃgrahaṇāḥ kvāthāḥ peṣyāśca vividhātmakāḥ// </div>
            <div class="l">snehāhāravidhiścāgryo yogāśca pratisāraṇāḥ/ </div>
            <div class="l">prakṣālanāvagāhāśca pradehāḥ secanāni ca// </div>
            <div class="l">ativṛttasya raktasya vidhātavyaṃ yadauṣadham/ </div>
            <div class="l">tatsarvamiha nirdiṣṭaṃ gudajānāṃ cikitsite// </div>
          </div>
          <p><a name="idp10108384"><!--anchor--></a> ityagniveśakṛte tantre carakapratisaṃskṛte cikitsāsthāne+arśaścikitsitaṃ nāma
            caturdaśo+adhyāyaḥ//14// </p>
        </div>
        <div class="teidiv1" id="div2_body.1_div1.6_div2.15"><h3><a name="body.1_div1.6_div2.15"></a>6.15.  pañcadaśo+adhyāyaḥ/</h3>
          
          <p id="CS.6.15.1"><a name="CS.6.15.1"><!--anchor--></a>athāto grahaṇīdoṣacikitsitaṃ vyākhyāsyāmaḥ// </p>
          <p id="CS.6.15.2"><a name="CS.6.15.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">āyurvarṇo balaṃ svāsthyamutsāhopacayau prabhā/ </div>
            <div class="l">ojastejo+agnyaḥ prāṇāścoktā dehāgnihetukāḥ// </div>
            <div class="l">śānte+agnau mriyate, yukte ciraṃ jīvatyanāmayaḥ/ </div>
            <div class="l">rogī syādvikṛte, mūlamagnistasmānnirucyate// </div>
            <div class="l">yadannaṃ dehadhātvojobalavarṇādipoṣakam/ </div>
            <div class="l">tatrāgnirheturāhārānna hyapakvādrasādayaḥ// </div>
            <div class="l">annamādānakarmā tu prāṇaḥ koṣṭhaṃ prakarṣati/ </div>
            <div class="l">taddravairbhinnasaṃghātaṃ snehena mṛdutāṃ gatam// </div>
            <div class="l">samānenāvadhūto+&amp;agnirudaryaḥ pavanodvahaḥ/ </div>
            <div class="l">kāle bhuktaṃ samaṃ samyak pacatyāyurvivṛddhaye// </div>
            <div class="l">evaṃ rasamalāyānnamāśayasthamadhaḥsthitaḥ/ </div>
            <div class="l">pacatyagniryathā sthālyāmodanāyāmbutaṇḍulam// </div>
            <div class="l">annasya bhuktamātrasya ṣaḍrasasya prapākataḥ/ </div>
            <div class="l">madhurādyāt kapho bhāvāt &amp;phenabhūta udīryate// </div>
            <div class="l">paraṃ tu pacyamānasya vidagdhasyāmlabhāvataḥ/ </div>
            <div class="l">āśayāccyavamānasya pittamacchamudīryate// </div>
            <div class="l">pakvāśayaṃ tu prāptasya śoṣyamāṇasya vahninā/ </div>
            <div class="l">paripiṇḍitapakvasya vāyuḥ syāt kaṭubhāvataḥ// </div>
            <div class="l">annamiṣṭaṃ &amp;hyupahitamiṣṭairgandhādibhiḥ pṛthak/ </div>
            <div class="l">dehe prīṇāti gandhādīn &amp;ghrāṇādīnīndriyāṇi ca// </div>
            <div class="l">bhaumāpyāgneyavāyavyāḥ pañcoṣmāṇaḥ sanābhasāḥ/ </div>
            <div class="l">pañcāhāraguṇānsvānsvānpārthivādīnpacanti hi// </div>
            <div class="l">yathāsvaṃ svaṃ ca puṣṇanti dehe dravyaguṇāḥ pṛthak/ </div>
            <div class="l">pārthivāḥ pārthivāneva śeṣāḥ śeṣāṃśca kṛtsnaśaḥ// </div>
            <div class="l">saptabhirdehadhātāro dhātavo dvividhaṃ punaḥ/ </div>
            <div class="l">yathāsvamagnibhiḥ pākaṃ yānti &amp;kiṭṭaprasādavat// </div>
            <div class="l">rasādraktaṃ tato māṃsaṃ māṃsānmedastato+asthi ca/ </div>
            <div class="l">asthno majjā tataḥ śukraṃ śukrādgarbhaḥ prasādajaḥ// </div>
            <div class="l">rasāt stanyaṃ &amp;tato raktamasṛjaḥ kaṇḍarāḥ sirāḥ/ </div>
            <div class="l">māṃsādvasā tvacaḥ ṣaṭ ca medasaḥ &amp;snāyusaṃbhavaḥ// </div>
            <div class="l">kiṭṭamannasya viṇmūtraṃ, rasasya tu kapho+asṛjaḥ/ </div>
            <div class="l">pittaṃ, māṃsasya khamalā, malaḥ svedastu medasaḥ// </div>
            <div class="l">syātkiṭṭaṃ keśalomāsthno, majjñaḥ sneho+akṣiviṭtvacāṃ/ </div>
            <div class="l">prasādakiṭṭe dhātūnāṃ &amp;pākādevaṃvidharcchataḥ// </div>
            <div class="l">parasparopasaṃstambdhā &amp;dhātusnehaparamparā/ </div>
            <div class="l">vṛṣyādīnāṃ prabhāvastu puṣṇāti balamāśu hi// </div>
            <div class="l">ṣaḍbhiḥ kecidahorātrairicchanti parivartanam/ </div>
            <div class="l">saṃtatyā bhojyadhātūnāṃ parivṛttistu cakravat// </div>
            <div class="l">(&amp;ityuktavantamācāryaṃ śiṣyastvidamacodayat/ </div>
            <div class="l">rasādraktaṃ &amp;visadṛśāt kathaṃ dehe+abhijāyate// </div>
            <div class="l">rasasya ca na rāgo+asti sa kathaṃ yāti raktatām/ </div>
            <div class="l">dravādraktātsthiraṃ māṃsaṃ kathaṃ tajjāyate nṛṇām// </div>
            <div class="l">&amp;dravadhātoḥ sthirānmāṃsānmedasaḥ saṃbhavaḥ katham/ </div>
            <div class="l">ślakṣṇābhyāṃ māṃsamedobhyāṃ kharatvaṃ kathamasthiṣu// </div>
            <div class="l">khareṣvasthiṣu majjā ca kena snigdho mṛdustathā/ </div>
            <div class="l">majjñaśca pariṇāmena yadi śukraṃ pravartate// </div>
            <div class="l">sarvadehagataṃ śukraṃ pravadanti manīṣiṇaḥ/ </div>
            <div class="l">tathā+asthimadhyamajjñaśca śukraṃ bhavati dehinām// </div>
            <div class="l">chidraṃ na dṛśyate+asthnāṃ ca tanniḥsarati vā katham/ </div>
            <div class="l">evamuktastu śiṣyeṇa guruḥ prāhedamuttaram// </div>
            <div class="l">tejo rasānāṃ sarveṣāṃ manujānāṃ yaducyate/ </div>
            <div class="l">pittoṣmaṇaḥ sa rāgeṇa raso raktatvamṛcchati// </div>
            <div class="l">vāyvambutejasā raktamūṣmaṇā cābhisaṃyutam/ </div>
            <div class="l">sthiratāṃ prāpya māṃsaṃ syāt svoṣmaṇā pakvameva &amp;tat// </div>
            <div class="l">svatejo+ambuguṇasnigdhodriktaṃ medo+abhijāyate/ </div>
            <div class="l">pṛthivyagnyanilādīnāṃ saṃghātaḥ &amp;svoṣmaṇā kṛtaḥ// </div>
            <div class="l">kharatvaṃ prakarotyasya jāyate+asthi tato nṛṇām/ </div>
            <div class="l">karoti tatra sauṣiryamasthnāṃ madhye samīraṇaḥ// </div>
            <div class="l">medasastāni pūryante sneho majjā tataḥ smṛtaḥ/ </div>
            <div class="l">tasmānmajjñastu yaḥ snehaḥ śukraṃ saṃjāyate tataḥ// </div>
            <div class="l">vāyvākāśādibhirbhāvaiḥ sauṣiryaṃ jāyate+asthiṣu/ </div>
            <div class="l">tena sravati tacchukraṃ navāt kumbhādivodakam// </div>
            <div class="l">srotobhiḥ syandate dehāt &amp;samantācchukravāhibhiḥ/ </div>
            <div class="l">harṣeṇodīritaṃ vegāt saṃkalpācca manobhavāt// </div>
            <div class="l">vilīnaṃ ghṛtavadvyāyāmoṣmaṇā sthānavicyutam/ </div>
            <div class="l">bastau saṃbhṛtya niryāti sthalānnimnādivodakam//) </div>
            <div class="l">vyānena rasadhāturhi vikṣepocitakarmaṇā/ </div>
            <div class="l">yugapat sarvato+ajasraṃ dehe vikṣipyate sadā// </div>
            <div class="l">kṣipyamāṇaḥ khavaiguṇyādrasaḥ sajjati yatra saḥ/ </div>
            <div class="l">&amp;karoti vikṛtiṃ tatra khe varṣamiva toyadaḥ// </div>
            <div class="l">doṣāṇāmapi caivaṃ &amp;syādekadeśaprakopaṇam/ </div>
            <div class="l">iti bhautikadhātvannapaktṝṇāṃ karma bhāṣitam// </div>
            <div class="l">annasya paktā sarveṣāṃ paktṝṇāmadhipo mataḥ/ </div>
            <div class="l">tanmūlāste hi tadvṛddhikṣayavṛddhikṣayātmakāḥ// </div>
            <div class="l">tasmāttaṃ vidhivadyuktairannapānendhanairhitaiḥ/ </div>
            <div class="l">pālayet prayatastasya sthitau hyāyurbalasthitiḥ// </div>
            <div class="l">yo hi bhuṅkte vidhiṃ tyaktvā grahaṇīdoṣajān gadān/ </div>
            <div class="l">sa laulyāllabhate śīghraṃ, vakṣyante+ataḥ paraṃ tu te// </div>
            <div class="l">abhojanādajīrṇātibhojanādviṣamāśanāt/ </div>
            <div class="l">asātmyaguruśītātirūkṣasaṃduṣṭabhojanāt// </div>
            <div class="l">virekavamanasnehavibhramādvyādhikarṣaṇāt/ </div>
            <div class="l">deśakālartuvaiṣamyādvegānāṃ ca vidhāraṇāt// </div>
            <div class="l">duṣyatyagniḥ, sa duṣṭo+annaṃ na tat pacati laghvapi/ </div>
            <div class="l">apacyamānaṃ śuktatvaṃ yātyannaṃ &amp;viṣarūpatām// </div>
            <div class="l">tasya liṅgamajīrṇasya viṣṭambhaḥ sadanaṃ tathā/ </div>
            <div class="l">śiraso ruk ca mūrcchā ca bhramaḥ pṛṣṭhakaṭigrahaḥ// </div>
            <div class="l">jṛmbhā+aṅgamardastṛṣṇā ca jvaraśchardiḥ pravāhaṇam/ </div>
            <div class="l">arocako+avipākaśca, ghoramannaviṣaṃ ca tat// </div>
            <div class="l">&amp;saṃsṛjyamānaṃ pittena dāhaṃ tṛṣṇāṃ mukhāmayān/ </div>
            <div class="l">janayatyamlapittaṃ ca pittajāṃścāparān gadān// </div>
            <div class="l">yakṣmapīnasamehādīn kaphajān kaphasaṅgatam/ </div>
            <div class="l">karoti vātasaṃsṛṣṭaṃ &amp;vātajāṃśca gadān bahūn// </div>
            <div class="l">mūtrarogāṃśca mūtrasthaṃ kukṣirogān śakṛdgatam/ </div>
            <div class="l">rasādibhiśca saṃsṛṣṭaṃ kuryādrogān rasādijān// </div>
            <div class="l">viṣamo dhātuvaiṣamyaṃ karoti viṣamaṃ pacan/ </div>
            <div class="l">tīkṣṇo mandendhano dhātūn viśoṣayati pāvakaḥ// </div>
            <div class="l">yuktaṃ bhuktavato yukto dhātusāmyaṃ samaṃ pacan/ </div>
            <div class="l">durbalo vidahatyannaṃ tadyātyūrdhvamadho+api vā// </div>
            <div class="l">adhastu pakvamāmaṃ vā pravṛttaṃ grahaṇīgadaḥ/ </div>
            <div class="l">ucyate sarvamevānnaṃ prāyo hyasya vidahyate// </div>
            <div class="l">atisṛṣṭaṃ vibaddhaṃ vā dravaṃ tadupadiśyate/ </div>
            <div class="l">tṛṣṇārocakavairasyaprasekatamakānvitaḥ// </div>
            <div class="l">śūnapādakaraḥ sāsthiparvaruk chardanaṃ jvaraḥ/ </div>
            <div class="l">&amp;lohāmagandhistiktāmla udgāraścāsya jāyate// </div>
            <div class="l">pūrvarūpaṃ tu tasyedaṃ tṛṣṇā++ālasyaṃ balakṣayaḥ/ </div>
            <div class="l">vidāho+annasya pākaśca cirāt kāyasya gauravam// </div>
            <div class="l">agnyadhiṣṭhānamannasya grahaṇādgrahaṇī matā/ </div>
            <div class="l">&amp;nābheruparyahyagnibalenopaṣṭabdhopabṛṃhitā// </div>
            <div class="l">apakvaṃ dhārayatyannaṃ pakvaṃ sṛjati pārśvataḥ/ </div>
            <div class="l">durbalāgnibalā duṣṭā tvāmameva vimuñcati// </div>
            <div class="l">vātāt pittāt kaphācca syāttadrogastribhya eva ca/ </div>
            <div class="l">hetuṃ liṅgaṃ &amp;rūpabhedāñ śṛṇu tasya pṛthak pṛthak// </div>
            <div class="l">kaṭutiktakaṣāyātirūkṣaśītalabhojanaiḥ/ </div>
            <div class="l">pramitānaśanātyadhvaveganigrahamaithunaiḥ// </div>
            <div class="l">karoti kupito mandamagniṃ saṃchādya &amp;mārutaḥ/ </div>
            <div class="l">tasyānnaṃ pacyate duḥkhaṃ śuktapākaṃ kharāṅgatā// </div>
            <div class="l">kaṇṭhāsyaśoṣaḥ kṣuttṛṣṇā timiraṃ karṇayoḥ svanaḥ/ </div>
            <div class="l">pārśvoruvaṅkṣaṇagrīvārujo+abhīkṣṇaṃ visūcikā// </div>
            <div class="l">hṛtpīḍā kārśyadaurbalyaṃ vairasyaṃ parikartikā/ </div>
            <div class="l">gṛddhiḥ sarvarasānāṃ ca manasaḥ sadanaṃ tathā// </div>
            <div class="l">jīrṇe jīryati cādhmānaṃ bhukte svāsthyamupaiti ca/ </div>
            <div class="l">sa vātagulmahṛdrogaplīhāśaṅkī ca mānavaḥ// </div>
            <div class="l">cirādduḥkhaṃ dravaṃ śuṣkaṃ tanvāmaṃ śabdaphenavat/ </div>
            <div class="l">punaḥ punaḥ sṛjedvarcaḥ kāsaśvāsārdito+anilāt// </div>
            <div class="l">kaṭvajīrṇavidāhyamlakṣārādyaiḥ pittamulbaṇam/ </div>
            <div class="l">&amp;agnimāplāvayaddhanti jalaṃ taptamivānalam// </div>
            <div class="l">so+ajīrṇaṃ nīlapītābhaṃ pītābhaḥ sāryate dravam/ </div>
            <div class="l">pūtyamlodgārahṛtkaṇṭhadāhārucitṛḍarditaḥ// </div>
            <div class="l">gurvatisnigdhaśītādibhojanādatibhojanāt/ </div>
            <div class="l">bhuktamātrasya ca svapnāddhantyagniṃ kupitaḥ kaphaḥ// </div>
            <div class="l">tasyānnaṃ pacyate duḥkhaṃ hṛllāsacchardyarocakāḥ/ </div>
            <div class="l">āsyopadehamādhuryakāsaṣṭhīvanapīnasāḥ// </div>
            <div class="l">hṛdayaṃ manyate styānamudaraṃ stimitaṃ guru/ </div>
            <div class="l">duṣṭo madhura udgāraḥ sadanaṃ strīṣvaharṣaṇam// </div>
            <div class="l">bhinnāmaśleṣmasaṃsṛṣṭaguruvarcaḥpravartanam/ </div>
            <div class="l">akṛśasyāpi daurbalyamālasyaṃ ca kaphātmake// </div>
            <div class="l">yaścāgniḥ pūrvamuddiṣṭo rogānīke caturvidhaḥ/ </div>
            <div class="l">taṃ cāpi grahaṇīdoṣaṃ samavarjaṃ pracakṣmahe// </div>
            <div class="l">pṛthagvātādinirdiṣṭahetuliṅgasamāgame/ </div>
            <div class="l">tridoṣaṃ nirdiśetteṣāṃ &amp;bheṣajaṃ śṛṇvataḥ param// </div>
            <div class="l">grahaṇīmāśritaṃ doṣaṃ vidagdhāhāramūrcchitam/ </div>
            <div class="l">saviṣṭambhaprasekārtividāhārucigauravaiḥ// </div>
            <div class="l">āmaliṅgānvitaṃ dṛṣṭvā sukhoṣṇenāmbunoddharet/ </div>
            <div class="l">phalānāṃ vā kaṣāyeṇa pippalīsarṣapaistathā// </div>
            <div class="l">līnaṃ pakvāśayasthaṃ vā+āpyāmaṃ srāvyaṃ sadīpanaiḥ/ </div>
            <div class="l">śarīrānugate sāme rase laṅghanapācanam// </div>
            <div class="l">viśuddhāmāśayāyāsmai pañcakolādibhiḥ śṛtam/ </div>
            <div class="l">dadyāt peyādi laghvannaṃ punaryogāṃśca dīpanān// </div>
            <div class="l">jñātvā tu paripakvāmaṃ mārutagrahaṇīgadam/ </div>
            <div class="l">dīpanīyayutaṃ sarpiḥ pāyayetālpaśo bhiṣak// </div>
            <div class="l">kiṃcitsandhukṣite tvagnau saktaviṇmūtramārutam/ </div>
            <div class="l">dvyahaṃ tryahaṃ vā saṃsnehya svinnābhyaktaṃ nirūhayet// </div>
            <div class="l">tata eraṇḍatailena sarpiṣā tailvakena vā/ </div>
            <div class="l">sakṣāreṇānile śānte srastadoṣaṃ virecayet// </div>
            <div class="l">śuddhaṃ rūkṣāśayaṃ baddhavarcasaṃ cānuvāsayet/ </div>
            <div class="l">dīpanīyāmlavātaghnasiddhatailena mātrayā// </div>
            <div class="l">nīrūḍhaṃ ca viriktaṃ ca samyak caivānuvāsitam/ </div>
            <div class="l">laghvannaṃ pratisaṃbhuktaṃ sarpirabhyāsayet punaḥ// </div>
            <div class="l">dve pañcamūle saralaṃ devadāru sanāgaram/ </div>
            <div class="l">pippalīṃ pippalīmūlaṃ citrakaṃ hastipippalīm// </div>
            <div class="l">śaṇabījaṃ yavān kolān kulatthān &amp;suṣavīṃ tathā/ </div>
            <div class="l">pācayedāranālena dadhnā sauvīrakeṇa vā// </div>
            <div class="l">caturbhāgāvaśeṣeṇa pacettena ghṛtāḍhakam/ </div>
            <div class="l">svarjikāyāvaśūkākhyau kṣārau dattvā ca yuktitaḥ// </div>
            <div class="l">saindhavaudbhidasāmudrabiḍānāṃ romakasya ca/ </div>
            <div class="l">sasauvarcalapākyānāṃ bhāgāndvipalikān pṛthak// </div>
            <div class="l">vinīya cūrṇitān tasmāt pāyayet prasṛtaṃ budhaḥ/ </div>
            <div class="l">karotyagniṃ balaṃ varṇaṃ vātaghnaṃ bhuktapācanam// </div>
            <div class="l">iti daśamūlādyaṃ ghṛtam/ </div>
            <div class="l">tryūṣaṇatriphalākalke bilvamātre guḍāt pale/ </div>
            <div class="l">sarpiṣo+aṣṭapalaṃ paktvā mātrāṃ mandānalaḥ pibet// </div>
            <div class="l">iti tryūṣaṇādyaṃ ghṛtam/ </div>
            <div class="l">pañcamūlābhayāvyoṣapippalīmūlasaindhavaiḥ/ </div>
            <div class="l">rāsnākṣāradvayājājīviḍaṅgaśaṭibhirghṛtam// </div>
            <div class="l">śuktena mātuluṅgasya svarasenārdrakasya ca/ </div>
            <div class="l">śuṣkamūlakakolāmbucukrikādāḍimasya ca// </div>
            <div class="l">takramastusurāmaṇḍasauvīrakatuṣodakaiḥ/ </div>
            <div class="l">kāñjikena ca tat pakvamagnidīptikaraṃ param// </div>
            <div class="l">śūlagulmodaraśvāsakāsānilakaphāpaham/ </div>
            <div class="l">sabījapūrakarasaṃ siddhaṃ vā pāyayedghṛtam// </div>
            <div class="l">siddhamabhyañjanārthaṃ ca tailametaiḥ prayojayet/ </div>
            <div class="l">eteṣāmauṣadhānāṃ vā pibeccūrṇaṃ sukhāmbunā// </div>
            <div class="l">vāte śleṣmāvṛte sāme kaphe vā vāyunoddhate/ </div>
            <div class="l">dadyāccūrṇaṃ pācanārthamagnisandīpanaṃ param// </div>
            <div class="l">iti pañcamūlādyaṃ ghṛtaṃ cūrṇaṃ ca/ </div>
            <div class="l">majjatyāmā gurutvādviṭ pakvā tūtplavate jale/ </div>
            <div class="l">vinā+atidravasaṅghātaśaityaśleṣmapradūṣaṇāt// </div>
            <div class="l">parīkṣyaivaṃ purā sāmaṃ nirāmaṃ cāmadoṣiṇam/ </div>
            <div class="l">vidhinopācaret samyak pācanenetareṇa vā// </div>
            <div class="l">citrakaṃ pippalīmūlaṃ dvau kṣārau lavaṇāni ca/ </div>
            <div class="l">vyoṣaṃ hiṅgvajamodāṃ ca cavyaṃ caikatra cūrṇayet// </div>
            <div class="l">guṭikā mātuluṅgasya dāḍimasya rasena vā/ </div>
            <div class="l">kṛtā vipācayatyāmaṃ dīpayatyāśu cānalam// </div>
            <div class="l">iti citrakādyā guṭikā/ </div>
            <div class="l">nāgarātiviṣāmustakvāthaḥ syādāmapācanaḥ/ </div>
            <div class="l">mustāntakalkaḥ pathyā vā nāgaraṃ coṣṇavāriṇā// </div>
            <div class="l">devadāruvacāmustanāgarātiviṣābhayāḥ/ </div>
            <div class="l">vāruṇyāmāsutāstoye koṣṇe vā+alavaṇāḥ pibet// </div>
            <div class="l">varcasyāme saśūle ca pibedvā dāḍimāmbunā/ </div>
            <div class="l">&amp;viḍena lavaṇaṃ piṣṭaṃ bilvaṃ citrakanāgaram// </div>
            <div class="l">sāme vā sakaphe vāte koṣṭhaśūlakare pibet/ </div>
            <div class="l">kaliṅgahiṅgvativiṣāvacāsauvarcalābhayāḥ// </div>
            <div class="l">chardyarśogranthiśūleṣu pibeduṣṇena vāriṇā/ </div>
            <div class="l">pathyāsauvarcalājājīcūrṇaṃ maricasaṃyutam// </div>
            <div class="l">abhayāṃ pippalīmūlaṃ vacāṃ kaṭukarohiṇīm/ </div>
            <div class="l">pāṭhāṃ vatsakabījāni citrakaṃ viśvabheṣajam// </div>
            <div class="l">pibenniṣkvāthya cūrṇaṃ vā kṛtvā koṣṇena vāriṇā/ </div>
            <div class="l">pittaśleṣmābhibhūtāyāṃ grahaṇyāṃ śūlanuddhitam// </div>
            <div class="l">sāme sātiviṣaṃ vyoṣaṃ lavaṇakṣārahiṅgu ca/ </div>
            <div class="l">niḥkvāthya pāyayeccūrṇaṃ kṛtvā vā koṣṇavāriṇā// </div>
            <div class="l">pippalīṃ nāgaraṃ pāṭhāṃ sārivāṃ bṛhatīdvayam/ </div>
            <div class="l">citrakaṃ kauṭajaṃ bījaṃ lavaṇānyatha pañca ca// </div>
            <div class="l">taccūrṇaṃ sayavakṣāraṃ dadhyuṣṇāmbusurādibhiḥ/ </div>
            <div class="l">pibedagnivivṛddhyarthaṃ koṣṭhavātaharaṃ naraḥ// </div>
            <div class="l">maricaṃ kuñcikāmbaṣṭhāvṛkṣāmlāḥ kuḍavāḥ pṛthak/ </div>
            <div class="l">&amp;palāni daśa cāmlasya vetasasya palārdhikam// </div>
            <div class="l">sauvarcalaṃ biḍaṃ pākyaṃ yavakṣāraḥ sasaindhavaḥ/ </div>
            <div class="l">śaṭīpuṣkaramūlāni hiṅgu hiṅguśivāṭikā// </div>
            <div class="l">tat sarvamekataḥ sūkṣmaṃ cūrṇaṃ kṛtvā prayojayet/ </div>
            <div class="l">hitaṃ vātābhibhūtāyāṃ grahaṇyāmarucau tathā// </div>
            <div class="l">iti maricādyaṃ cūrṇaṃ/ </div>
            <div class="l">caturṇāṃ prasthamamlānāṃ tryūṣaṇasya palatrayam/ </div>
            <div class="l">lavaṇānāṃ ca catvāri śarkarāyāḥ palāṣṭakam/ </div>
            <div class="l">saṃcūrṇya śākasūpānnarāgādiṣvavacārayet// </div>
            <div class="l">kāsājīrṇāruciśvāsahṛtpāṇḍvāmayaśūlanut/ </div>
            <div class="l">cavyatvakpippalīmūladhātakīvyoṣacitrakān// </div>
            <div class="l">kapitthaṃ bilvamambaṣṭhāṃ śālmalaṃ hastipippalīm/ </div>
            <div class="l">śilodbhedaṃ tathā+ajājīṃ piṣṭvā badarasaṃmitam// </div>
            <div class="l">paribharjya ghṛte dadhnā yavāgūṃ sādhayedbhiṣak/ </div>
            <div class="l">rasaiḥ kapitthacukrīkāvṛkṣāmlairdāḍimasya ca// </div>
            <div class="l">sarvātisāragrahaṇīgulmārśaḥplīhanāśinī/ </div>
            <div class="l">pañcakolakayūṣaśca mūlakānāṃ ca soṣaṇaḥ// </div>
            <div class="l">snigdho dāḍimatakrāmlo jāṅgalaḥ saṃskṛto rasaḥ/ </div>
            <div class="l">kravyādasvarasaḥ śasto bhojanārthe sadīpanaḥ// </div>
            <div class="l">takrāranālamadyāni pānāyāriṣṭa eva ca/ </div>
            <div class="l">takraṃ tu grahaṇīdoṣe dīpanagrāhilāghavāt// </div>
            <div class="l">śreṣṭhaṃ madhurapākitvānna ca pittaṃ prakopayet/ </div>
            <div class="l">kaṣāyoṣṇavikāśitvādraukṣyāccaiva kaphe hitam// </div>
            <div class="l">vāte svādvamlasāndratvāt sadyaskamavidāhi tat/ </div>
            <div class="l">tasmāt takraprayogā ye jaṭharāṇāṃ tathā+arśasām// </div>
            <div class="l">vihitā grahaṇīdoṣe sarvaśastān prayojayet/ </div>
            <div class="l">yavānyāmalake pathyā maricaṃ tripalāṃśikam// </div>
            <div class="l">lavaṇāni palāṃśāni pañca caikatra cūrṇayet/ </div>
            <div class="l">takre &amp;tadāsutaṃ jātaṃ takrāriṣṭaṃ pibennaraḥ/ </div>
            <div class="l">dīpanaṃ śothagulmārśaḥkrimimehodarāpaham// </div>
            <div class="l">iti takrāriṣṭaḥ/ </div>
            <div class="l">svasthānagatamutkliṣṭamagninirvāpakaṃ bhiṣak/ </div>
            <div class="l">pittaṃ jñātvā virekeṇa nirharedvamanena vā// </div>
            <div class="l">avidāhibhirannaiśca laghubhistiktasaṃyutaiḥ/ </div>
            <div class="l">jāṅgalānāṃ rasairyūṣairmudgādīnāṃ khaḍairapi// </div>
            <div class="l">dāḍimāmlaiḥ sasarpiṣkairdīpanagrāhisaṃyutaiḥ/ </div>
            <div class="l">tasyāgniṃ dīpayeccūrṇaiḥ sarpirbhiścāpi tiktakaiḥ// </div>
            <div class="l">candanaṃ padmakośīraṃ pāṭhāṃ mūrvāṃ kuṭannaṭam/ </div>
            <div class="l">ṣaḍgranthāsārivāsphotāsaptaparṇāṭarūṣakān// </div>
            <div class="l">paṭolodumbarāśvatthavaṭaplakṣakapītanān/ </div>
            <div class="l">kaṭukāṃ rohiṇīṃ mustaṃ nimbaṃ ca dvipalāṃśikam// </div>
            <div class="l">droṇe+apāṃ sādhayet pādaśeṣe prasthaṃ ghṛtāt pacet/ </div>
            <div class="l">kirātatiktendrayavavīrāmāgadhikotpalaiḥ// </div>
            <div class="l">kalkairakṣasamaiḥ peyaṃ tat pittagrahaṇīgade/ </div>
            <div class="l">tiktakaṃ yadghṛtaṃ coktaṃ kauṣṭhike tacca dāpayet// </div>
            <div class="l">iti candanādyaṃ ghṛtam/ </div>
            <div class="l">nāgarātiviṣe mustaṃ dhātakīṃ ca rasāñjanam/ </div>
            <div class="l">vatsakatvakphalaṃ bilvaṃ pāṭhāṃ kaṭukarohiṇīm// </div>
            <div class="l">pibet samāṃśaṃ taccūurṇaṃ sakṣaudraṃ taṇḍulāmbunā/ </div>
            <div class="l">paittike grahaṇīdoṣe raktaṃ yaccopaveśyate// </div>
            <div class="l">arśāṃsi ca gude śūlaṃ jayeccaiva pravāhikām/ </div>
            <div class="l">nāgarādyamidaṃ cūrṇaṃ kṛṣṇātreyeṇa pūjitam// </div>
            <div class="l">iti nāgarādyaṃ cūrṇam/ </div>
            <div class="l">bhūnimbakaṭukāvyoṣamustakendrayavān samān/ </div>
            <div class="l">dvau citrakādvatsakatvagbhāgān ṣoḍaśa cūrṇayet// </div>
            <div class="l">guḍaśītāmbunā pītaṃ grahaṇīdoṣagulmanut/ </div>
            <div class="l">kāmalājvarapāṇḍutvamehārucyatisāranut// </div>
            <div class="l">iti bhūnimbādyaṃ cūrṇam/ </div>
            <div class="l">vacāmativiṣāṃ pāṭhāṃ saptaparṇaṃ rasāñjanam/ </div>
            <div class="l">syonākodīcyakaṭvaṅgavatsakatvagdurālabhāḥ// </div>
            <div class="l">dārvīṃ parpaṭakaṃ pāṭhāṃ yavānīṃ madhuśigrukam/ </div>
            <div class="l">paṭolapatraṃ siddhārthān yūthikāṃ jātipallavān// </div>
            <div class="l">jambvāmrabilvamadhyāni nimbaśākaphalāni ca/ </div>
            <div class="l">tadrogaśamamanvicchan bhūnimbādyena yojayet// </div>
            <div class="l">kirātatiktaḥ ṣaḍgranthā trāyamāṇā kaṭutrikam/ </div>
            <div class="l">candanaṃ padmakośīraṃ dārvītvak kaṭurohiṇī// </div>
            <div class="l">kuṭajatvakphalaṃ mustaṃ yavānī devadāru ca/ </div>
            <div class="l">paṭolanimbapatrailāsaurāṣṭryativiṣātvacaḥ// </div>
            <div class="l">madhuśigrośca bījāni mūrvā parpaṭakastathā/ </div>
            <div class="l">taccūrṇaṃ madhunā lehyaṃ peyaṃ madyairjalena vā// </div>
            <div class="l">hṛtpāṇḍugrahaṇīrogagulmaśūlārucijvarān/ </div>
            <div class="l">kāmalāṃ sannipātaṃ ca mukharogāṃśca nāśayet// </div>
            <div class="l">iti kirātādyaṃ cūrṇam/ </div>
            <div class="l">grahaṇyāṃ śleṣmaduṣṭāyāṃ vamitasya yathāvidhi/ </div>
            <div class="l">kaṭvamlalavaṇakṣāraistiktaiścāgniṃ vivardhayet// </div>
            <div class="l">palāśaṃ citrakaṃ cavyaṃ mātuluṅgaṃ harītakīm/ </div>
            <div class="l">pippalīṃ pippalīmūlaṃ pāṭhāṃ nāgaradhānyakam// </div>
            <div class="l">kārṣikāṇyudakaprasthe paktvā pādāvaśeṣitam/ </div>
            <div class="l">pānīyārthaṃ prayuñjīta yavāgūṃ taiśca sādhayet// </div>
            <div class="l">śuṣkamūlakayūṣeṇa kaulatthenāthavā punaḥ/ </div>
            <div class="l">kaṭvamlakṣārapaṭunā laghūnyannāni bhojayet// </div>
            <div class="l">amlaṃ cānu pibettakraṃ takrāriṣṭamathāpi vā/ </div>
            <div class="l">madirāṃ madhvariṣṭaṃ vā nigadaṃ sīdhumeva vā// </div>
            <div class="l">droṇaṃ madhūkapuṣpāṇāṃ viḍaṅgānāṃ tato+ardhataḥ/ </div>
            <div class="l">citrakasya tato+ardhaṃ syāttathā bhallātakāḍhakam// </div>
            <div class="l">&amp;mañjiṣṭhāṣṭapalaṃ caiva tridroṇe+apāṃ vipācayet/ </div>
            <div class="l">droṇaśeṣaṃ tu tacchītaṃ madhvardhāḍhakasaṃyutam// </div>
            <div class="l">elāmṛṇālāgurubhiścandanena ca rūṣite/ </div>
            <div class="l">kumbhe māsasthitaṃ jātamāsavaṃ taṃ prayojayet// </div>
            <div class="l">grahaṇīṃ dīpayatyeva &amp;bṛṃhaṇaḥ kaphapittajit/ </div>
            <div class="l">śothaṃ kuṣṭhaṃ kilāsaṃ ca pramehāṃśca praṇāśayet// </div>
            <div class="l">iti madhūkāsavaḥ/ </div>
            <div class="l">madhūkapuṣpasvarasaṃ śṛtamardhakṣayīkṛtam/ </div>
            <div class="l">kṣaudrapādayutaṃ śītaṃ pūrvavat sannidhāpayet// </div>
            <div class="l">taṃ piban grahaṇīdoṣāñjayet sarvān hitāśanaḥ/ </div>
            <div class="l">&amp;tadvaddrākṣekṣukharjūrasvarasānāsutān pibet// </div>
            <div class="l">prasthau durālabhāyā dvau prasthamāmalakasya ca/ </div>
            <div class="l">&amp;dantīcitrakamuṣṭī dve pratyagraṃ cābhayāśatam// </div>
            <div class="l">caturdroṇe+ambhasaḥ paktvā śītaṃ droṇāvaśeṣitam/ </div>
            <div class="l">saguḍadviśataṃ pūtaṃ madhunaḥ kuḍavāyutam// </div>
            <div class="l">tadvat priyaṅgoḥ pippalyā viḍaṅgānāṃ ca cūrṇitaiḥ/ </div>
            <div class="l">kuḍavairghṛtakumbhasthaṃ pakṣājjātaṃ tataḥ pibet// </div>
            <div class="l">grahaṇīpāṇḍurogārśaḥkuṣṭhavīsarpamehanut/ </div>
            <div class="l">svaravarṇakaraścaiṣa raktapittakaphāpahaḥ// </div>
            <div class="l">iti durālabhāsavaḥ/ </div>
            <div class="l">haridrā pañcamūle dve vīrarṣabhakajīvakam/ </div>
            <div class="l">&amp;eṣāṃ pañcapalān bhāgāṃścaturdroṇe+ambhasaḥ pacet// </div>
            <div class="l">droṇaśeṣe rase pūte guḍasya dviśataṃ bhiṣak/ </div>
            <div class="l">cūrṇitān kuḍavārdhāṃśān prakṣipecca samākṣikān// </div>
            <div class="l">priyaṅgumustamañjiṣṭhāviḍaṅgamadhukaplavān/ </div>
            <div class="l">lodhraṃ śābarakaṃ caiva māsārdhasthaṃ pibettu tam// </div>
            <div class="l">eṣa mūlāsavaḥ siddho dīpano raktapittajit/ </div>
            <div class="l">ānāhakaphahṛdrogapāṇḍurogāṅgasādanut// </div>
            <div class="l">iti mūlāsavaḥ/ </div>
            <div class="l">&amp;prāsthikaṃ pippalīṃ piṣṭvā guḍaṃ madhyaṃ bibhītakāt/ </div>
            <div class="l">udakaprasthasaṃyuktaṃ yavapalle nidhāpayet// </div>
            <div class="l">tasmāt palaṃ sujātāttu salilāñjalisaṃyutam/ </div>
            <div class="l">pibetpiṇḍāsavo hyeṣa rogānīkavināśanaḥ// </div>
            <div class="l">svastho+apyenaṃ pibenmāsaṃ naraḥ &amp;snigdharasāśanaḥ/ </div>
            <div class="l">icchaṃsteṣāmanutpattiṃ rogāṇāṃ ye+atra kīrtitāḥ// </div>
            <div class="l">iti piṇḍāsavaḥ/ </div>
            <div class="l">nave pippalimadhvākte kalase+agurudhūpite/ </div>
            <div class="l">madhvāḍhakaṃ jalasamaṃ cūrṇānīmāni dāpayet// </div>
            <div class="l">kuḍavārdhaṃ viḍaṅgānāṃ pippalyāḥ kuḍavaṃ tathā/ </div>
            <div class="l">carurthikāṃśāṃ tvakkṣīrīṃ keśaraṃ maricāni ca// </div>
            <div class="l">tvagelāpatrakaśaṭīkramukātiviṣāghanān/ </div>
            <div class="l">hareṇvelvālutejohvāpippalīmūlacitrakān// </div>
            <div class="l">kārṣikāṃstat sthitaṃ māsamata ūrdhvaṃ prayojayet/ </div>
            <div class="l">mandaṃ saṃdīpayatyagniṃ karoti viṣamaṃ samam// </div>
            <div class="l">hṛtpāṇḍugrahaṇīrogakuṣṭhārśaḥśvayathujvarān/ </div>
            <div class="l">vātaśleṣmāmayāṃścānyānmadhvariṣṭo vyapohati// </div>
            <div class="l">iti madhvariṣṭaḥ/ </div>
            <div class="l">samūlāṃ pippalīṃ kṣārau dvau pañca lavaṇāni ca/ </div>
            <div class="l">mātuluṅgābhayārāsnāśaṭīmaricanāgaram// </div>
            <div class="l">kṛtvā samāṃśaṃ taccūrṇaṃ pibet prātaḥ sukhāmbunā/ </div>
            <div class="l">ślaiṣmike grahaṇīdoṣe balavarṇāgnivardhanam// </div>
            <div class="l">etairevauṣadhaiḥ siddhaṃ sarpiḥ peyaṃ samārute/ </div>
            <div class="l">gaulmike ṣaṭpalaṃ proktaṃ bhallātakaghṛtaṃ ca yat// </div>
            <div class="l">biḍaṃ kālotthalavaṇaṃ sarjikāyavaśūkajam/ </div>
            <div class="l">saptalāṃ kaṇṭakārīṃ ca citrakaṃ ceti dāhayet// </div>
            <div class="l">saptakṛtvaḥ srutasyāsya &amp;kṣārasya dvyāḍhakena tu/ </div>
            <div class="l">āḍhakaṃ sarpiṣaḥ paktvā pibedagnivivardhanam// </div>
            <div class="l">iti kṣāraghṛtam/ </div>
            <div class="l">samūlāṃ pippalīṃ pāṭhāṃ cavyendrayavanāgaram/ </div>
            <div class="l">citrakātiviṣe hiṅgu śvadaṃṣṭrāṃ kaṭurohiṇīm// </div>
            <div class="l">vacāṃ ca kārṣikaṃ pañcalavaṇānāṃ palāni ca/ </div>
            <div class="l">dadhnaḥ prasthadvaye tailasarpiṣoḥ kuḍavadvaye// </div>
            <div class="l">khaṇḍīkṛtāni niṣkvāthya śanairantargate rase/ </div>
            <div class="l">antardhūmaṃ tato dagdhvā cūrṇaṃ kṛtvā ghṛtāplutam// </div>
            <div class="l">pibet pāṇitalaṃ tasmiñjīrṇe syānmadhurāśanaḥ/ </div>
            <div class="l">vātaśleṣmāmayānsarvānhanyādviṣagarāṃśca saḥ// </div>
            <div class="l">bhallātakaṃ trikaṭukaṃ triphalāṃ lavaṇatrayam/ </div>
            <div class="l">antardhūmaṃ dvipalikaṃ gopurīṣāgninā dahet// </div>
            <div class="l">sa kṣāraḥ sarpiṣā pīto bhojye vā+apyavacūrṇitaḥ/ </div>
            <div class="l">hṛtpāṇḍugrahaṇīdoṣagulmodāvartaśūlanut// </div>
            <div class="l">durālabhāṃ karañjau dvau saptaparṇaṃ savatsakam/ </div>
            <div class="l">ṣaḍgranthāṃ madanaṃ mūrvāṃ pāṭhāmāragvadhaṃ tathā// </div>
            <div class="l">gomūtreṇa samāṃśāni kṛtvā cūrṇāni dāhayet/ </div>
            <div class="l">dagdhvā ca taṃ pibet kṣāraṃ grahaṇībalavardhanam// </div>
            <div class="l">bhūnimbaṃ rohiṇīṃ tiktāṃ paṭolaṃ nimbaparpaṭam/ </div>
            <div class="l">dahenmāhiṣamūtreṇa kṣāra eṣo+agnivardhanaḥ// </div>
            <div class="l">dve haridre vacā kuṣṭhaṃ citrakaḥ kaṭurohiṇī/ </div>
            <div class="l">mustaṃ ca bastamūtreṇa dahet kṣāro+agnivardhanaḥ// </div>
            <div class="l">catuṣpalaṃ sudhākāṇḍāttripalaṃ lavaṇatrayāt/ </div>
            <div class="l">vārtākīkuḍavaṃ cārkādaṣṭau dve citrakāt pale// </div>
            <div class="l">dagdhāni vārtākurase guṭikā bhojanottarāḥ/ </div>
            <div class="l">bhuktaṃ bhuktaṃ pacantyāśu kāsaśvāsārśasāṃ hitāḥ// </div>
            <div class="l">visūcikāpratiśyāyahṛdrogaśamanāśca tāḥ/ </div>
            <div class="l">ityeṣā kṣāraguṭikā kṛṣṇātreyeṇa kīrtitā// </div>
            <div class="l">iti kṣāraguḍikā/ </div>
            <div class="l">vatsakātiviṣe pāṭhāṃ duḥsparśāṃ hiṅgu citrakam/ </div>
            <div class="l">cūrṇīkṛtya palāśāgrakṣāre mūtrasrute pacet// </div>
            <div class="l">āyase bhājane &amp;sāndrāttasmāt kolaṃ sukhāmbunā/ </div>
            <div class="l">madyairvā grahaṇīdoṣaśothārśaḥpāṇḍumān pibet// </div>
            <div class="l">iti caturthakṣāraḥ/ </div>
            <div class="l">triphalāṃ kaṭabhīṃ cavyaṃ bilvamadhyamayorajaḥ/ </div>
            <div class="l">rohiṇīṃ kaṭukāṃ mustaṃ kuṣṭhaṃ pāṭhāṃ ca hiṅgu ca// </div>
            <div class="l">madhukaṃ muṣkakayavakṣārau trikaṭukaṃ vacām/ </div>
            <div class="l">viḍaṅgaṃ pippalīmūlaṃ svarjikāṃ nimbacitrakau// </div>
            <div class="l">mūrvājamodendrayavān guḍūcīṃ devadāru ca/ </div>
            <div class="l">kārṣikaṃ lavaṇānāṃ ca pañcānāṃ palikānpṛthak// </div>
            <div class="l">bhāgān dadhni trikuḍave ghṛtatailena mūrcchitam/ </div>
            <div class="l">antardhūmaṃ śanairdagdhvā tasmāt pāṇitalaṃ pibet// </div>
            <div class="l">sarpiṣā kaphavātārśograhaṇīpāṇḍurogavān/ </div>
            <div class="l">plīhamūtragrahaśvāsahikkākāsakrimijvarān// </div>
            <div class="l">śoṣātisārau śvayathuṃ pramehānāhahṛdgrahān/ </div>
            <div class="l">hanyāt &amp;sarvaviṣaṃ caiva kṣāro+agnijanano varaḥ// </div>
            <div class="l">jīrṇe rasairvā madhurairaśnīyāt payasā+api vā/ </div>
            <div class="l">iti pañcamakṣāraḥ/ </div>
            <div class="l">tridoṣe vidhividvaidyaḥ pañca karmāṇi kārayet// </div>
            <div class="l">ghṛtakṣārāsavāriṣṭān dadyāccāgnivivardhanān/ </div>
            <div class="l">kriyā yā cānilādīnāṃ nirdiṣṭā grahaṇīṃ prati// </div>
            <div class="l">vyatyāsāttāṃ samastāṃ vā kuryāddoṣaviśeṣavit/ </div>
            <div class="l">snehanaṃ svedanaṃ śuddhirlaṅghanaṃ dīpanaṃ ca yat// </div>
            <div class="l">cūrṇāni lavaṇakṣāramadhvariṣṭasurāsavāḥ/ </div>
            <div class="l">vividhāstakrayogāśca dīpanānāṃ ca sarpiṣām// </div>
            <div class="l">grahaṇīrogibhiḥ sevyāḥ, kriyāṃ cāvasthikīṃ śṛṇu/ </div>
            <div class="l">ṣṭhīvanaṃ ślaiṣmike rūkṣaṃ dīpanaṃ tiktasaṃyutam// </div>
            <div class="l">sakṛdrūkṣaṃ sakṛtsnigdhaṃ kṛśe bahukaphe hitam/ </div>
            <div class="l">parīkṣyāmaṃ śarīrasya dīpanaṃ snehasaṃyutam// </div>
            <div class="l">dīpanaṃ bahupittasya tiktaṃ madhurasaṃyutam/ </div>
            <div class="l">bahuvātasya tu snehalavaṇāmlayutaṃ hitam// </div>
            <div class="l">sandhukṣati tathā vahnireṣāṃ vidhivadindhanaiḥ/ </div>
            <div class="l">snehameva paraṃ vidyāddurbalānaladīpanam// </div>
            <div class="l">nālaṃ snehasamiddhasya śamāyānnaṃ sugurvapi/ </div>
            <div class="l">mandāgniravipakvaṃ tu purīṣaṃ yo+atisāryate// </div>
            <div class="l">dīpanīyauṣadhairyuktāṃ ghṛtamātrāṃ pibettu saḥ/ </div>
            <div class="l">tayā samānaḥ pavanaḥ &amp;prasanno mārgamāsthitaḥ// </div>
            <div class="l">agneḥ samīpacāritvādāśu prakurute balam/ </div>
            <div class="l">kāṭhinyādyaḥ purīṣaṃ tu kṛcchrānmuñcati mānavaḥ// </div>
            <div class="l">saghṛtaṃ lavaṇairyuktaṃ naro+annāvagrahaṃ pibet/ </div>
            <div class="l">raukṣyānmande pibetsarpistailaṃ vā dīpanairyutam// </div>
            <div class="l">atisnehāttu mande+agnau cūrṇāriṣṭāsavā hitāḥ/ </div>
            <div class="l">bhinne gudopalepāttu male tailasurāsavāḥ// </div>
            <div class="l">udāvartāttu mande+agnau nirūhāḥ snehabastayaḥ/ </div>
            <div class="l">doṣavṛddhyā tu mande+agnau śuddho doṣavidhiṃ caret// </div>
            <div class="l">vyādhiyuktasya mande tu sarpirevāgnidīpanam/ </div>
            <div class="l">upavāsācca mande+agnau yavāgūbhiḥ pibedghṛtam// </div>
            <div class="l">annāvapīḍitaṃ balyaṃ dīpanaṃ bṛṃhaṇaṃ ca tat/ </div>
            <div class="l">dīrghakālaprasaṅgāttu kṣāmakṣīṇakṛśānnarān// </div>
            <div class="l">prasahānāṃ rasaiḥ sāmlairbhojayet piśitāśinām/ </div>
            <div class="l">laghu, tīkṣṇoṣṇaśodhitvāddīpayantyāśu te+analam// </div>
            <div class="l">māṃsopacitamāṃsatvāttathā++āśutarabṛṃhaṇāḥ/ </div>
            <div class="l">nābhojanena kāyāgnirdīpyate nātibhojanāt// </div>
            <div class="l">yathā nirindhano vahniralpo vā+atīndhanāvṛtaḥ/ </div>
            <div class="l">&amp;snehānnavidhibhiścitraiścūrṇāriṣṭasurāsavaiḥ// </div>
            <div class="l">samyakprayuktairbhiṣajā balamagneḥ pravardhate/ </div>
            <div class="l">yathā hi sāradārvagniḥ sthiraḥ saṃtiṣṭhate ciram// </div>
            <div class="l">snehānnavidhibhistadvadantaragnirbhavet sthiraḥ/ </div>
            <div class="l">hitaṃ jīrṇe mitaṃ cāśnaṃściramārogyamaśnute// </div>
            <div class="l">avaiṣamyeṇa dhātūnāmagnivṛddhau yateta nā/ </div>
            <div class="l">samairdoṣaiḥ samo madhye dehasyoṣmā+agnisaṃsthitaḥ// </div>
            <div class="l">pacatyannaṃ tadārogyapuṣṭyāyurbalavṛddhaye/ </div>
            <div class="l">doṣairmando+ativṛddho vā viṣamairjanayedgadān// </div>
            <div class="l">vācyaṃ mandasya tatroktamativṛddhasya vakṣyate/ </div>
            <div class="l">nare kṣīṇakaphe pittaṃ kupitaṃ mārutānugam// </div>
            <div class="l">svoṣmaṇā pāvakasthāne balamagneḥ prayacchati/ </div>
            <div class="l">tadā labdhabalo dehe virūkṣe sānilo+analaḥ// </div>
            <div class="l">paribhūya pacatyannaṃ taikṣṇyādāśu muhurmuhuḥ/ </div>
            <div class="l">paktvā+annaṃ sa tato dhātūñchoṇitādīn pacatyapi// </div>
            <div class="l">tato daurbalyamātaṅkānmṛtyuṃ copanayennaram/ </div>
            <div class="l">bhukte+anne labhate śāntiṃ jīrṇamātre pratāmyati// </div>
            <div class="l">tṛṭśvāsadāhamūrcchādyā vyādhayo+atyagnisaṃbhavāḥ/ </div>
            <div class="l">tamatyagniṃ gurusnigdhaśītairmadhuravijjalaiḥ// </div>
            <div class="l">annapānairnayecchāntiṃ dīptamagnimivāmbubhiḥ/ </div>
            <div class="l">muhurmuhurajīrṇe+api bhojyānyasyopahārayet// </div>
            <div class="l">nirindhano+antaraṃ labdhvā yathainaṃ na vipādayet/ </div>
            <div class="l">pāyasaṃ kṛśarāṃ snigdhaṃ paiṣṭikaṃ guḍavaikṛtam// </div>
            <div class="l">adyāttathaudakānūpapiśitāni bhṛtāni ca/ </div>
            <div class="l">matsyānviśeṣataḥ ślakṣṇānsthiratoyacarāṃstathā// </div>
            <div class="l">āvikaṃ ca bhṛtaṃ &amp;māṃsamadyādatyagnināśanam/ </div>
            <div class="l">yavāgūṃ samadhūcchiṣṭāṃ ghṛtaṃ vā kṣudhitaḥ pibet// </div>
            <div class="l">godhūmacūrṇamanthaṃ vā vyadhayitvā sirāṃ pibet/ </div>
            <div class="l">payo vā śarkarāsarpirjīvanīyauṣadhaiḥ śṛtam// </div>
            <div class="l">phalānāṃ &amp;tailayonīnāmutkruñcāśca saśarkarāḥ/ </div>
            <div class="l">mārdavaṃ janayantyagneḥ snigdhā māṃsarasāstathā// </div>
            <div class="l">pibecchītāmbunā sarpirmadhūcchiṣṭena saṃyutam/ </div>
            <div class="l">godhūmacūrṇaṃ payasā sasarpiṣkaṃ pibennaraḥ// </div>
            <div class="l">ānūparasasiddhān vā trīn snehāṃstailavarjitān/ </div>
            <div class="l">payasā &amp;saṃmitaṃ cāpi ghanaṃ trisnehasaṃyutam// </div>
            <div class="l">narīstanyena saṃyuktāṃ pibedaudumbarīṃ tvacam/ </div>
            <div class="l">tābhyāṃ vā pāyasaṃ siddhamadyādatyagniśāntaye// </div>
            <div class="l">śyāmātrivṛdvipakvaṃ vā payo dadyādvirecanam/ </div>
            <div class="l">asakṛt pittaśāntyarthaṃ pāyasapratibhojanam// </div>
            <div class="l">prasamīkṣya bhiṣak prājñastasmai dadyādvidhānavit/ </div>
            <div class="l">yatkiñcinmadhuraṃ medyaṃ śleṣmalaṃ gurubhojanam// </div>
            <div class="l">sarvaṃ tadatyagnihitaṃ bhuktvā prasvapanaṃ divā/ </div>
            <div class="l">medyānyannāni yo+&amp;atyagnāvapratāntaḥ samaśnute// </div>
            <div class="l">na tannimittaṃ vyasanaṃ labhate puṣṭimeva ca/ </div>
            <div class="l">kaphe vṛddhe jite pitte mārute cānalaḥ samaḥ// </div>
            <div class="l">samadhātoḥ pacatyannaṃ puṣṭyāyurbalavṛddhaye/ </div>
            <div class="l">bhavanti cātra--- pathyāpathyamihaikatra bhuktaṃ samaśanaṃ matam// </div>
            <div class="l">viṣamaṃ bahu vā+alpaṃ vā+apyaprāptātītakālayoḥ/ </div>
            <div class="l">bhuktaṃ pūrvānnaśeṣe tu punaradhyaśanaṃ matam// </div>
            <div class="l">trīṇyapyetāni mṛtyuṃ vā ghorān vyādhīnsṛjanti vā/ </div>
            <div class="l">prātarāśe tvajīrṇe+api sāyamāśo na duṣyati// </div>
            <div class="l">divā prabudhyate+arkeṇa hṛdayaṃ puṇḍarīkavat/ </div>
            <div class="l">tasminvibuddhe srotāṃsi sphuṭatvaṃ yānti sarvaśaḥ// </div>
            <div class="l">vyāyāmācca vihārācca vikṣiptatvācca cetasaḥ/ </div>
            <div class="l">na kledamupagacchanti divā tenāsya dhātavaḥ// </div>
            <div class="l">aklinneṣvannamāsiktamanyatteṣu na duṣyti/ </div>
            <div class="l">avidagdha iva kṣīre kṣīramanyadvimiśritam// </div>
            <div class="l">naiva dūṣyati tenaiva samaṃ saṃpadyate yathā/ </div>
            <div class="l">rātrau tu hṛdaye mlāne saṃvṛteṣvayaneṣu ca/ </div>
            <div class="l">yānti koṣṭhe parikledaṃ saṃvṛte dehadhātavaḥ// </div>
            <div class="l">klenneṣvanyadapakveṣu teṣvāsiktaṃ praduṣyati/ </div>
            <div class="l">vidagdheṣu payaḥsvanyat payastaptamivārpitam// </div>
            <div class="l">naiśeṣvāhārajāteṣu nāvipakveṣu buddhimān/ </div>
            <div class="l">tasmādanyatsamaśnīyātpālayiṣyanbalāyuṣī// </div>
          </div>
          <p id="CS.6.15.244"><a name="CS.6.15.244"><!--anchor--></a>tatra ślokāḥ---</p>
          <div class="lg">
            <div class="l">antaragniguṇā dehaṃ yathā dhārayate ca saḥ/ </div>
            <div class="l">yathā+annaṃ pacyate yāṃśca yathā++āharaḥ karotyapi// </div>
            <div class="l">ye+agnayo yāṃśca puṣyanti yāvanto ye pacanti yān/ </div>
            <div class="l">rasādīnāṃ kramotpattirmalānāṃ tebhya eva ca// </div>
            <div class="l">vṛṣyāṇāmāśukṛddheturdhātukālodbhavakramaḥ/ </div>
            <div class="l">rogaikadeśakṛddheturantaragniryathā+adhikaḥ// </div>
            <div class="l">praduṣyati yathā duṣṭo yān rogāñjanayatyapi/ </div>
            <div class="l">grahaṇī yā &amp;yathā yacca grahaṇīdoṣalakṣaṇam// </div>
            <div class="l">pūrvarūpaṃ pṛthak caiva vyañjanaṃ sacikitsitam/ </div>
            <div class="l">caturvidhasya nirdiṣṭaṃ tathā cāvasthikī kriyā// </div>
            <div class="l">jāyate ca yathā+atyagniryacca tasya cikitsitam/ </div>
            <div class="l">uktavāniha tat sarvaṃ grahaṇīdoṣake muniḥ// </div>
          </div>
          <p><a name="idp10366176"><!--anchor--></a> ityagniveśakṛte tantre+aprāpte dṛḍhabalasaṃpūrite cikitsāsthāne grahaṇīcikitsitaṃ nāma
            pañcadaśo+adhyāyaḥ//15// </p>
        </div>


        <div class="teidiv1" id="div2_body.1_div1.6_div2.16"><h3><a name="body.1_div1.6_div2.16"></a>6.16.  ṣoḍaśo+adhyāyaḥ/</h3>
          
          <p id="CS.6.16.1"><a name="CS.6.16.1"><!--anchor--></a>athā pāṇḍurogacikitsitaṃ vyākhyāsyāmaḥ// </p>
          <p id="CS.6.16.2"><a name="CS.6.16.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">pāṇḍurogāḥ smṛtāḥ pañca vātapittakaphaistrayaḥ/ </div>
            <div class="l">caturthaḥ sannipātena pañcamo bhakṣaṇānmṛdaḥ// </div>
            <div class="l">doṣāḥ pittapradhānāstu yasya kupyanti dhātuṣu/ </div>
            <div class="l">śaisthilyaṃ tasya dhātūnāṃ gauravaṃ copajāyate// </div>
            <div class="l">tato varṇabalasnehā ye cānye+apyojaso guṇāḥ/ </div>
            <div class="l">vrajanti kṣayamatyarthaṃ doṣadūṣyapradūṣaṇāt// </div>
            <div class="l">so+alparakto+alpamedasko niḥsāraḥ śithilendriyaḥ/ </div>
            <div class="l">vaivarṇyaṃ bhajate, tasya hetuṃ śṛṇu salakṣaṇam// </div>
            <div class="l">kṣārāmlalavaṇātyuṣṇaviruddhāsātmyabhojanāt/ </div>
            <div class="l">niṣpāvamāṣapiṇyākatilatailaniṣevaṇāt// </div>
            <div class="l">vidagdhe+anne divāsvapnādvyāyāmānmaithunāttathā/ </div>
            <div class="l">pratikarmaturvaiṣamyādvegānāṃ ca vidhāraṇāt// </div>
            <div class="l">kāmacintābhayakrodhaśokopahatacetasaḥ/ </div>
            <div class="l">samudīrṇaṃ yadā pittaṃ hṛdaye samavasthitam// </div>
            <div class="l">vāyunā balinā kṣiptaṃ saṃprāpya dhamanīrdaśa/ </div>
            <div class="l">prapannaṃ kevalaṃ dehaṃ tvaṅnāṃsāntaramāśritam// </div>
            <div class="l">pradūṣya kaphavātāsṛktvaṅnāṃsāni karoti tat/ </div>
            <div class="l">pāṇḍuhāridraharitān varṇān bahuvidhāṃstvaci// </div>
            <div class="l">sa pāṇḍuroga ityuktaḥ tasya liṅgaṃ bhaviṣyataḥ/ </div>
            <div class="l">hṛdayaspandanaṃ raukṣyaṃ svedābhāvaḥ śramastathā// </div>
            <div class="l">saṃbhūte+asmin bhavet sarvaḥ karṇakṣveḍī hatānalaḥ/ </div>
            <div class="l">durbalaḥ sadano+annadviṭ śramabhramanipīḍitaḥ// </div>
            <div class="l">gātraśūlajvaraśvāsagauravārucimānnaraḥ/ </div>
            <div class="l">mṛditairiva gātraiśca pīḍitonmathitairiva// </div>
            <div class="l">śūnākṣikūṭo haritaḥ śīrṇalomā hataprabhaḥ/ </div>
            <div class="l">kopanaḥ śiśiradveṣī nidrāluḥ ṣṭhīvano+alpavāk// </div>
            <div class="l">piṇḍikodveṣṭakaṭyūrupādaruksadanāni ca/ </div>
            <div class="l">&amp;bhavantyārohaṇāyāsairviśeṣaścāsya vakṣyate// </div>
            <div class="l">āhārairupacāraiśca vātalaiḥ kupito+anilaḥ/ </div>
            <div class="l">janayet-&amp;kṛṣṇapāṇḍutvaṃ tathā rūkṣāruṇāṅgatām// </div>
            <div class="l">aṅgamardaṃ rujaṃ todaṃ kampaṃ pārśvaśirorujam/ </div>
            <div class="l">varcaḥśoṣāsyavairasyaśophānāhabalakṣayān// </div>
            <div class="l">pittalasyācitaṃ pittaṃ yathoktaiḥ svaiḥ prakopaṇaiḥ/ </div>
            <div class="l">dūṣayitvā tu raktādīn pāṇḍurogāya kalpate// </div>
            <div class="l">sa pīto haritābho vā jvaradāhasamanvitaḥ/ </div>
            <div class="l">&amp;tṛṣṇāmūrcchāpipāsārtaḥ pītamūtraśakṛnnaraḥ// </div>
            <div class="l">svedanaḥ śītakāmaśca na cānnamabhinandati/ </div>
            <div class="l">kaṭukāsyo na cāsyoṣṇamupaśete+amlameva ca// </div>
            <div class="l">udgāro+amlo vidāhaśca vidagdhe+anne+asya jāyate/ </div>
            <div class="l">daurgandhyaṃ bhinnavarcastvaṃ daurbalyaṃ tama eva ca// </div>
            <div class="l">vivṛddhaḥ śleṣmalaiḥ śleṣmā pāṇḍurogaṃ sa pūrvavat/ </div>
            <div class="l">karoti gauravaṃ tandrāṃ chardiṃ śvetāvabhāsatām// </div>
            <div class="l">prasekaṃ lomaharṣaṃ ca sādaṃ mūrcchāṃ bhramaṃ klamam/ </div>
            <div class="l">śvāsaṃ kāsaṃ tathā++ālasyamaruciṃ vāksvaragraham// </div>
            <div class="l">śuklamūtrākṣivarcastvaṃ kaṭurūkṣoṣṇakāmatām/ </div>
            <div class="l">śvayathuṃ &amp;madhurāsyatvamiti pāṇḍvāmayaḥ kaphāt// </div>
            <div class="l">sarvānnasevinaḥ sarve duṣṭā doṣāstridoṣajam/ </div>
            <div class="l">tridoṣaliṅgaṃ kurvanti pāṇḍurogaṃ suduḥsaham// </div>
            <div class="l">mṛttikādanaśīlasya kupyatyanyatamo malaḥ/ </div>
            <div class="l">kaṣāyā mārutaṃ, pittamūṣarā, madhurā kapham// </div>
            <div class="l">kopayenmṛdrasādīṃśca raukṣyādbhuktaṃ &amp;virūkṣayet/ </div>
            <div class="l">pūrayatyavipakvaiva srotāṃsi niruṇaddhi ca// </div>
            <div class="l">indriyāṇāṃ balaṃ hatvā tejo vīryaujasī tathā/ </div>
            <div class="l">pāṇḍurogaṃ karotyāśu balavarṇāgnināśanam// </div>
            <div class="l">&amp;śūnagaṇḍākṣikūṭabhrūḥ śūnapānnābhimehanaḥ/ </div>
            <div class="l">krimikoṣṭho+atisāryeta malaṃ sāsṛk kaphānvitam// </div>
            <div class="l">pāṇḍurogaścirotpannaḥ kharībhūto na sidhyati/ </div>
            <div class="l">&amp;kālaprakarṣācchūno nā yaśca pītāni paśyati// </div>
            <div class="l">baddhālpaviṭkaṃ sakaphaṃ haritaṃ yo+atisāryate/ </div>
            <div class="l">dīnaḥ śvetātidigdhāṅgaśchardimūrcchātṛṣārditaḥ// </div>
            <div class="l">sa nāstyasṛkkṣayādyaśca pāṇḍuḥ śvetatvamāpnuyāt/ </div>
            <div class="l">iti pañcavidhasyoktaṃ pāṇḍurogasya lakṣaṇam// </div>
            <div class="l">pāṇḍurogī tu yo+atyarthaṃ pittalāni niṣevate/ </div>
            <div class="l">tasya pittamasṛgmāṃsaṃ dagdhvā rogāya kalpate// </div>
            <div class="l">hāridranetraḥ sa bhṛśaṃ hāridratvaṅnakhānanaḥ/ </div>
            <div class="l">raktapītaśakṛnmūtro bhekavarṇo hatendriyaḥ// </div>
            <div class="l">dāhāvipākadaurbalyasadanārucikarṣitaḥ/ </div>
            <div class="l">kāmalā bahupittaiṣā koṣṭhaśākhāśrayā matā// </div>
            <div class="l">kālāntarāt kharībhūtā kṛcchrā syāt kumbhakāmalā/ </div>
            <div class="l">&amp;kṛṣṇapītaśakṛnmūtro bhṛśaṃ śūnaśca mānavaḥ// </div>
            <div class="l">saraktākṣimukhacchardiviṇmūtro yaśca tāmyati/ </div>
            <div class="l">dāhārucitṛṣānāhatandrāmohasamanvitaḥ// </div>
            <div class="l">naṣṭāgnisaṃjñaḥ kṣipraṃ hi kāmalāvān vipadyate/ </div>
            <div class="l">sādhyānāmitareṣāṃ tu pravakṣyāmi cikitsitam// </div>
            <div class="l">tatra pāṇḍvāmayī snigdhastīkṣṇairūrdhvānulomikaiḥ/ </div>
            <div class="l">saṃśodhyo mṛdubhistiktaiḥ kāmalī tu virecanaiḥ// </div>
            <div class="l">tābhyāṃ saṃśuddhakoṣṭhābhyāṃ pathyānyannāni dāpayet/ </div>
            <div class="l">śālīn sayavagodhūmān purāṇān yūṣasaṃhitān// </div>
            <div class="l">mudgāḍhakīmasūraiśca jāṅgalaiśca rasairhitaiḥ/ </div>
            <div class="l">yathādoṣaṃ viśiṣṭaṃ ca tayorbhaiṣajyamācaret// </div>
            <div class="l">pañcagavyaṃ mahātiktaṃ kalyāṇakamathāpi vā/ </div>
            <div class="l">snehanārthaṃ ghṛtaṃ dadyāt kāmalāpāṇḍurogiṇe// </div>
            <div class="l">dāḍimāt kuḍavo dhānyāt kuḍavārdhaṃ palaṃ palam/ </div>
            <div class="l">citrakācchṛṅgaverācca pippalyaṣṭamikā tathā// </div>
            <div class="l">taiḥ kalkairviṃśatipalaṃ ghṛtasya salilāḍhake/ </div>
            <div class="l">siddhaṃ hṛtpāṇḍugulmārśaḥplīhavātakaphārtinut// </div>
            <div class="l">dīpanaṃ śvāsakāsaghnaṃ mūḍhavāte ca śasyate/ </div>
            <div class="l">duḥkhaprasavinīnāṃ ca vandhyānāṃ caiva garbhadam// </div>
            <div class="l">iti dāḍimādyaṃ ghṛtam/ </div>
            <div class="l">kaṭukā rohiṇī mustaṃ haridre vatsakāt palam/ </div>
            <div class="l">paṭolaṃ candanaṃ mūrvā trāyamāṇā durālabhā// </div>
            <div class="l">kṛṣṇā parpaṭako nimbo bhūnimbo devadāru ca/ </div>
            <div class="l">taiḥ kārṣikairghṛtaprasthaḥ siddhaḥ &amp;kṣīracaturguṇaḥ// </div>
            <div class="l">raktapittaṃ jvaraṃ dāhaṃ śvayathuṃ sabhagandaram/ </div>
            <div class="l">arśāṃsyasṛgdaraṃ caiva hanti visphoṭakāṃstathā// </div>
            <div class="l">iti kaṭukādyaṃ ghṛtam/ </div>
            <div class="l">pathyāśatarase pathyāvṛntārdhaśatakalkavān/ </div>
            <div class="l">prasthaḥ siddho ghṛtāt peyaḥ sa pāṇḍvāmayagulmanut// </div>
            <div class="l">iti pathyāghṛtam/ </div>
            <div class="l">dantyāścatuṣpalarase piṣṭairdantīśalāṭubhiḥ/ </div>
            <div class="l">tadvatprastho ghṛtātsiddhaḥ plīhapāṇḍvartiśophajit// </div>
            <div class="l">iti dantīghṛtam/ </div>
            <div class="l">purāṇasarpiṣaḥ prastho drākṣārdhaprasthasādhitaḥ/ </div>
            <div class="l">kāmalāgulmapāṇḍvartijvaramehodarāpahaḥ// </div>
            <div class="l">iti drākṣāghṛtam/ </div>
            <div class="l">haridrātriphalānimbabalāmadhukasādhitam/ </div>
            <div class="l">sakṣīraṃ māhiṣaṃ sarpiḥ kāmalāharamuttamam// </div>
            <div class="l">iti haridrādighṛtam/ </div>
            <div class="l">gomūtre dviguṇe dārvyāḥ kalkākṣadvayasādhitaḥ/ </div>
            <div class="l">dārvyāḥ pañcapalakvāthe kalke kālīyake paraḥ// </div>
            <div class="l">māhiṣāt sarpiṣaḥ prasthaḥ pūrvaḥ pūrve pare paraḥ/ </div>
            <div class="l">snehairebhirupakramya snigdhaṃ matvā virecayet// </div>
            <div class="l">payasā mūtrayuktena bahuśaḥ kevalena vā/ </div>
            <div class="l">dantīphalarase koṣṇe kāśmaryāñjalinā śṛtam// </div>
            <div class="l">krākṣāñjaliṃ mṛditvā vā dadyāt pāṇḍvāmayāpaham/ </div>
            <div class="l">dviśarkaraṃ trivṛccūrṇaṃ palārdhaṃ paittikaḥ pibet// </div>
            <div class="l">kaphapāṇḍustu &amp;gomūtraklinnayuktāṃ harītakīm/ </div>
            <div class="l">&amp;āragvadhaṃ rasenekṣorvidāryāmalakasya ca// </div>
            <div class="l">satryūṣaṇaṃ bilvapatraṃ pibennā kāmalāpaham/ </div>
            <div class="l">dantyardhapalakalkaṃ vā dviguḍaṃ śītavāriṇā// </div>
            <div class="l">kāmalī trivṛtāṃ vā+api triphalāyā rasaiḥ pibet/ </div>
            <div class="l">viśālātriphalāmustakuṣṭhadārukaliṅgakān// </div>
            <div class="l">kārṣikānardhakarṣāṃśāṃ kuryādativiṣāṃ tathā/ </div>
            <div class="l">karṣau madhurasāyā dvau &amp;sarvametat sukhāmbunā// </div>
            <div class="l">mṛditaṃ taṃ rasaṃ pūtaṃ pītvā lihyācca madhvanu/ </div>
            <div class="l">kāsaṃ śvāsaṃ jvaraṃ dāhaṃ pāṇḍurogamarocakam// </div>
            <div class="l">gulmānāhāmavātāṃśca raktapittaṃ ca nāśayet/ </div>
            <div class="l">triphalāyā guḍūcyā vā dārvyā nimbasya vā rasam// </div>
            <div class="l">śītaṃ madhuyutaṃ prātaḥ kāmalārtaḥ pibennaraḥ/ </div>
            <div class="l">kṣīramūtraṃ pibet pakṣaṃ gavyaṃ māhiṣameva vā// </div>
            <div class="l">pāṇḍurgomūtrayuktaṃ vā saptāhaṃ triphalārasam/ </div>
            <div class="l">tarujān jvalitānmūtre nirvāpyāmṛdya cāṅkurān// </div>
            <div class="l">mātuluṅgasya tat pūtaṃ pāṇḍuśothaharaṃ pibet/ </div>
            <div class="l">svarṇakṣīrī trivṛcchyāme bhadradāru sanāgaram// </div>
            <div class="l">gomūtrāñjalinā piṣṭaṃ mūtre vā kvathitaṃ pibet/ </div>
            <div class="l">kṣīramebhiḥ śṛtaṃ vā+api pibeddoṣānulomanam// </div>
            <div class="l">harītakīṃ prayogeṇa gomūtreṇāthavā pibet/ </div>
            <div class="l">jīrṇe kṣīreṇa bhuñjīta rasena madhureṇa vā// </div>
            <div class="l">saptarātraṃ gavāṃ mūtre bhāvitaṃ vā+apyayorajaḥ/ </div>
            <div class="l">pāṇḍurogapraśāntyarhtaṃ payasā pāyayedbhiṣak// </div>
            <div class="l">tryūṣaṇatriphalāmustaviḍaṅgacitrakāḥ samāḥ/ </div>
            <div class="l">navāyorajaso bhāgāstaccūrṇaṃ kṣaudrasarpiṣā// </div>
            <div class="l">bhakṣayet pāṇḍuhṛdrogakuṣṭhārśaḥkāmalāpaham/ </div>
            <div class="l">navāyasamidaṃ cūrṇaṃ kṛṣṇātreyeṇa bhāṣitam// </div>
            <div class="l">iti navāyasacūrṇam/ </div>
            <div class="l">guḍanāgaramaṇḍūratilāṃśānmānataḥ samān/ </div>
            <div class="l">pippalīdviguṇāṃ kuryādguṭikāṃ pāṇḍurogiṇe// </div>
            <div class="l">tryūṣaṇaṃ triphalā mmustaṃ viḍaṅgaṃ cavyacitrakau/ </div>
            <div class="l">dārvītvaṅnākṣiko dhāturgranthikaṃ devadāru ca// </div>
            <div class="l">etān dvipalikānbhāgāṃścūrṇaṃ kuryāt pṛthak pṛthak/ </div>
            <div class="l">maṇḍūraṃ dviguṇaṃ cūrṇācchuddhamañjanasannibham// </div>
            <div class="l">gomūtre+aṣṭaguṇe paktvā tasmiṃstat prakṣipettataḥ/ </div>
            <div class="l">udumbarasamānkṛtvā vaṭakāṃstān yathāgni nā// </div>
            <div class="l">upayuñjīta takreṇa sātmyaṃ jīrṇe ca bhojanam/ </div>
            <div class="l">maṇḍūravaṭakā hyete prāṇadāḥ pāṇḍurogiṇām// </div>
            <div class="l">kuṣṭhānyajīrṇakaṃ śothamūrustambhaṃ kaphāmayān/ </div>
            <div class="l">arśāṃsi kāmalāṃ mehaṃ plīhānaṃ śamayanti ca// </div>
            <div class="l">iti maṇḍūravaṭakāḥ/ </div>
            <div class="l">tāpyādrijaturūpyāyomalāḥ pañcapalāḥ pṛthak/ </div>
            <div class="l">citrakatriphalāvyoṣaviḍaṅgaiḥ palikaiḥ saha// </div>
            <div class="l">śarkarāṣṭapalonmiśrāścūrṇitā madhunā++āplutāḥ/ </div>
            <div class="l">abhyasyāstvakṣamātrā hi jīrṇe hitamitāśinā// </div>
            <div class="l">kulatthakākamācyādikapotaparihāriṇā/ </div>
            <div class="l">triphalāyāstrayo bhāgāstrayastrikaṭukasya ca// </div>
            <div class="l">bhāgaścitrakamūlasya viḍaṅgānāṃ tathaiva ca/ </div>
            <div class="l">pañcāśmajatuno bhāgāstathā rūpyamalasya ca// </div>
            <div class="l">mākṣikasya ca śuddhasya lauhasya rajasastathā/ </div>
            <div class="l">aṣṭau bhāgāḥ sitāyāśca tatsarvaṃ sūkṣmacūrṇitam// </div>
            <div class="l">mākṣikeṇāplutaṃ sthāpyamāyase bhājane śubhe/ </div>
            <div class="l">udumbarasamāṃ mātrāṃ tataḥ khādedyathāgni nā// </div>
            <div class="l">dine dine prayuñjīta jīrṇe bhojyaṃ yathepsitam/ </div>
            <div class="l">varjayitvā kulatthāni kākamācīṃ kapotakam// </div>
            <div class="l">yogarāja iti khyāto yogo+ayamamṛtopamaḥ/ </div>
            <div class="l">rasāyanamidaṃ śreṣṭhaṃ srvarogaharaṃ śivam// </div>
            <div class="l">pāṇḍurogaṃ viṣaṃ kāsaṃ yakṣmāṇaṃ viṣamajvaram/ </div>
            <div class="l">kuṣṭhānyajīrṇakaṃ mehaṃ śoṣaṃ śvāsamarocakam// </div>
            <div class="l">viśeṣāddhantyapasmāraṃ kāmalāṃ gudajāni ca/ </div>
            <div class="l">iti yogarājaḥ/ </div>
            <div class="l">kauṭajatriphalānimbapaṭolaghananāgaraiḥ// </div>
            <div class="l">bhāvitāni daśāhāni rasairdvitriguṇāni vā/ </div>
            <div class="l">śilājatupalānyaṣṭau tāvatī sitaśarkarā// </div>
            <div class="l">tvakkṣīrī pippalī dhātrī karkaṭākhyā palonmitā/ </div>
            <div class="l">nidigdhyāḥ phalamūlābhyāṃ palaṃ yuktyā trigandhakam// </div>
            <div class="l">cūrṇitaṃ madhunaḥ kuryāttripalenākṣikān guḍān/ </div>
            <div class="l">dāḍimāmbupayaḥpakṣirasatoyasurāsavān// </div>
            <div class="l">tān bhakṣayitvā+anupibenniranno bhukta eva vā/ </div>
            <div class="l">pāṇḍukuṣṭhajvaraplīhatamakārśobhagandarān// </div>
            <div class="l">&amp;pūtihṛcchukramūtrāgnidoṣaśoṣagarodarān/ </div>
            <div class="l">kāsāsṛgdarapittāsṛkśothagulmagalāmayān// </div>
            <div class="l">te ca sarvavraṇān hanyuḥ sarvarogaharāḥ śivāḥ/ </div>
            <div class="l">iti śilājatuvaṭakāḥ/ </div>
            <div class="l">punarnavā trivṛdvyoṣaviḍaṅgaṃ dāru citrakam// </div>
            <div class="l">kuṣṭhaṃ haridre triphalā dantī cavyaṃ kaliṅgakāḥ/ </div>
            <div class="l">&amp;pippalī pippalīmūlaṃ mustaṃ ceti palonmitam// </div>
            <div class="l">maṇḍūraṃ dviguṇaṃ cūrṇādgomūtre dvyāḍhake pacet/ </div>
            <div class="l">kolavaḍguṭikāḥ kṛtvā takreṇāloḍya nā pibet// </div>
            <div class="l">tāḥ pāṇḍurogān plīhānamarśāṃsi viṣamajvaram/ </div>
            <div class="l">śvayathuṃ grahaṇīdoṣaṃ hanyuḥ kuṣṭhaṃ krimīṃstathā// </div>
            <div class="l">iti punarnavamaṇḍūram/ </div>
            <div class="l">dārvītvak triphalā vyoṣaṃ viḍaṅgamayaso rajaḥ/ </div>
            <div class="l">madhusarpiryutaṃ ligyāt kāmalāpāṇḍurogavān// </div>
            <div class="l">tulyā ayorajaḥpathyāharidrāḥ kṣaudrasarpiṣā/ </div>
            <div class="l">cūrṇitāḥ kāmalī ligyādguḍakṣaudreṇa vā+abhayāḥ// </div>
            <div class="l">triphalā dve haridre ca kaṭurohiṇyayorajaḥ/ </div>
            <div class="l">cūrṇitaṃ kṣaudrasarpirbhyāṃ sa lehaḥ kāmalāpahaḥ// </div>
            <div class="l">dvipalāṃśāṃ tugākṣīrīṃ nāgaraṃ madhuyaṣṭikām/ </div>
            <div class="l">prāsthikīṃ pippalīṃ krākṣāṃ śarkarārdhatulāṃ śubhām// </div>
            <div class="l">dhātrīphalarasadroṇe cūrṇitaṃ lehavat pacet/ </div>
            <div class="l">śītaṃ madhuprasthayutaṃ lihyāt pāṇitalaṃ tataḥ// </div>
            <div class="l">hanyeṣa kāmalāṃ pittaṃ pāṇḍuṃ kāsaṃ halīmakam/ </div>
            <div class="l">iti dhātryavalehaḥ/ </div>
            <div class="l">tryūṣaṇaṃ triphalā cavyaṃ citrako devadāru ca// </div>
            <div class="l">viḍaṅgānyatha mustaṃ ca vatsakaṃ ceti cūrṇayet/ </div>
            <div class="l">maṇḍūratulyaṃ taccūrṇaṃ gomūtre+aṣṭaguṇe pacet// </div>
            <div class="l">śanaiḥ siddhāstathā śītāḥ kāryāḥ karṣasamā guḍāḥ/ </div>
            <div class="l">yathāgni bhakṣaṇīyāste plīhapāṇḍvāmayāpahāḥ// </div>
            <div class="l">grahaṇyarśonudaścaiva takravāṭyāśinaḥ smṛtāḥ/ </div>
            <div class="l">iti maṇḍūravaṭakāḥ/ </div>
            <div class="l">mañjiṣṭhā rajanī drākṣā balāmūlānyayorajaḥ// </div>
            <div class="l">lodhraṃ caiteṣu gauḍaḥ syādariṣṭaḥ pāṇḍurogiṇām/ </div>
            <div class="l">iti gauḍo+ariṣṭaḥ/ </div>
            <div class="l">bījakātṣoḍaśapalaṃ triphalāyāśca viṃśatiḥ// </div>
            <div class="l">drākṣāyāḥ pañca lākṣāyāḥ sapta droṇe jalasya tat/ </div>
            <div class="l">sādhyaṃ pādāvaśeṣe tu pūtaśeṣe samāvapet// </div>
            <div class="l">śarkarāyāstulāṃ prasthaṃ mākṣikasya ca kārṣikam/ </div>
            <div class="l">vyoṣaṃ vyāghranakhośīraṃ kramukaṃ sailavālukam// </div>
            <div class="l">madhukaṃ kuṣṭhamityetaccūrṇitaṃ ghṛtabhājane/ </div>
            <div class="l">yaveṣu daśārātraṃ tadgrīṣme dviḥ śiśire sthitam// </div>
            <div class="l">pibettadgrahaṇīpāṇḍurogārśaḥśothagulmanut/ </div>
            <div class="l">mūtrakṛcchrāśmarīmehakāmalāsannipātajit// </div>
            <div class="l">bījakāriṣṭa ityeṣa ātreyeṇa prakīrtitaḥ/ </div>
            <div class="l">iti bījakāriṣṭaḥ/ </div>
            <div class="l">dhātrīphalasahasre dve pīḍayitvā rasaṃ tu tam// </div>
            <div class="l">kṣaudrāṣṭāṃśena saṃyuktaṃ kṛṣṇārdhakuḍavena ca/ </div>
            <div class="l">śarkarārdhatulonmiśraṃ pakṣaṃ snigdhaghaṭe sthitam// </div>
            <div class="l">prapibenmātrayā prātarjīrṇe hitamitāśanaḥ/ </div>
            <div class="l">kāmalāpāṇḍuhṛdrogavātāsṛgviṣamajvarān// </div>
            <div class="l">kāsahikkāruciśvāsāṃścaiṣo+ariṣṭaḥ praṇāśayet/ </div>
            <div class="l">iti dhātryariṣṭaḥ/ </div>
            <div class="l">sthirādibhiḥ śṛtaṃ toyaṃ pānāhāre praśasyate// </div>
            <div class="l">pāṇḍūnāṃ, kāmalārtānāṃ mṛdvīkāmalakīrasaḥ/ </div>
            <div class="l">pāṇḍurogapraśāntyarhtamiti proktaṃ maharṣiṇā// </div>
            <div class="l">vikalpyametadbhiṣajā pṛthagdoṣabalaṃ prati/ </div>
            <div class="l">vātike shehabhūyiṣṭaṃ, paittike tiktaśītalam// </div>
            <div class="l">ślaiṣmike &amp;kaṭutiktoṣṇaṃ, vimiśraṃ sānnipātike/ </div>
            <div class="l">nipātayeccharīrāttu mṛttikāṃ bhakṣitāṃ bhiṣak// </div>
            <div class="l">yuktijñaḥ śodhanaistīkṣṇaiḥ prasamīkṣya balābalam/ </div>
            <div class="l">śuddhakāyasya sarpīṃṣi balādhānāni yojayet// </div>
            <div class="l">vyoṣaṃ bilvaṃ haridre dve triphalā dve punarnave/ </div>
            <div class="l">mustānyayorajaḥ pāṭhā viḍaṅgaṃ devadāru ca// </div>
            <div class="l">vṛścikālī ca bhārgī ca &amp;sakṣīraistaiḥ samairghṛtam/ </div>
            <div class="l">sādhayitvā pibedyuktyā naro mṛddoṣapīḍitaḥ// </div>
            <div class="l">tadvat keśarayaṣṭyāhvapippalīkṣāraśādvalaiḥ/ </div>
            <div class="l">mṛdbhakṣaṇādāturasya laulyādavinivartinaḥ// </div>
            <div class="l">dveṣyārthaṃ bhāvitāṃ kāmaṃ dadyāttaddoṣanāśanaiḥ/ </div>
            <div class="l">viḍaṅgailātiviṣayā nimbapatreṇa pāṭhayā// </div>
            <div class="l">vārtākaiḥ kaṭurohiṇyā kauṭajairmūrvayā+api vā/ </div>
            <div class="l">yathādoṣaṃ prakurvīta bhaiṣajyaṃ pāṇḍurogiṇām// </div>
            <div class="l">kriyāviśeṣa eṣo+asya mato hetuviśeṣataḥ/ </div>
            <div class="l">tilapiṣṭanibhaṃ yastu varcaḥ sṛjati kāmalī// </div>
            <div class="l">śleṣmaṇā ruddhamārgaṃ tat pittaṃ kaphaharairjayet/ </div>
            <div class="l">rūkṣaśītagurusvāduvyāyāmairveganigrahaiḥ// </div>
            <div class="l">kaphasaṃmūrcchito vāyuḥ sthānāt pittaṃ kṣipedbalī/ </div>
            <div class="l">hāridranetramūtratvak śvetavarcāstadā naraḥ// </div>
            <div class="l">bhavet sāṭopaviṣṭambho guruṇā hṛdayena ca/ </div>
            <div class="l">daurbalyālpāgnipārśvārtihikkāśvāsārucijvaraiḥ// </div>
            <div class="l">krameṇālpe+&amp;anusajyeta pitte śākhāsamāśrite/ </div>
            <div class="l">barhitittiridakṣāṇāṃ rūkṣāmlaiḥ kaṭukai rasaiḥ// </div>
            <div class="l">śuṣkamūlakakaulatthairyūṣaiścānnāni bhojayet/ </div>
            <div class="l">mātuluṅgarasaṃ kṣaudrapippalīmaricānvitam// </div>
            <div class="l">sanāgaraṃ pibet pittaṃ tathā+asyaiti svamāśayam/ </div>
            <div class="l">kaṭutīkṣṇoṣṇalavaṇairbhṛśāmlaiścāpyupakramaḥ// </div>
            <div class="l">&amp;āpittarāgācchakṛto vāyoścāpraśamādbhavet/ </div>
            <div class="l">svasthānamāgate pitte purīṣe pittarañjite// </div>
            <div class="l">nivṛttopadravasya syāt pūrvaḥ kāmaliko vidhiḥ/ </div>
            <div class="l">yadā tu pāṇḍorvarṇaḥ syāddharitaśyāvapītakaḥ// </div>
            <div class="l">balotsāhakṣayastandrā mandrāgnitvaṃ mṛdujvaraḥ/ </div>
            <div class="l">strīṣvaharṣo+aṅgamardaśca śvāsastṛṣṇā+arucirbhramaḥ// </div>
            <div class="l">halīmakaṃ tadā tasya vidyādanilapittataḥ/ </div>
            <div class="l">guḍūcīsvarasakṣīrasādhitaṃ māhiṣaṃ ghṛtam// </div>
            <div class="l">sa pibettrivṛtāṃ snigdho rasenāmalakasya tu/ </div>
            <div class="l">virikto madhuraprāyaṃ bhajet pitānilāpaham// </div>
            <div class="l">drākṣālehaṃ ca pūrvoktaṃ sarpīṃṣi madhurāṇi ca/ </div>
            <div class="l">yāpanān kṣīrabastīṃśca śīlayetsānuvāsanān// </div>
            <div class="l">mārdvīkāriṣṭayogāṃśca pibedyuktyā+agnivṛddhaye/ </div>
            <div class="l">kāsikaṃ cābhayālehaṃ pippalīṃ madhukaṃ balām// </div>
            <div class="l">payasā ca prayuñjīta yathādoṣaṃ yathābalam/ </div>
          </div>
          <p><a name="idp10548368"><!--anchor--></a>tatra ślokau---</p>
          <div class="lg">
            <div class="l">pāṇḍoḥ pañcavidhasyoktaṃ hetulakṣaṇabheṣajam// </div>
            <div class="l">kāmalā dvividhā teṣāṃ sādhyāsādhyatvameva ca/ </div>
            <div class="l">teṣāṃ vikalpo yaścānyo mahāvyādhirhalīmakaḥ/ </div>
            <div class="l">tasya coktaṃ samāsena vyañjanaṃ sacikitsitam// </div>
          </div>
          <p><a name="idp10551440"><!--anchor--></a> ityagniveśakṛte tantre+aprāpte dṛḍhabalasaṃpūrite cikitsāsthāne pāṇḍurogacikitsitaṃ
            nāma ṣoḍaśo+adhyāyaḥ//16// </p>
        </div>



        <div class="teidiv1" id="div2_body.1_div1.6_div2.17"><h3><a name="body.1_div1.6_div2.17"></a>6.17.  saptadaśo+adhyāyaḥ/</h3>
          
          <p id="CS.6.17.1"><a name="CS.6.17.1"><!--anchor--></a>athāto hikkāśvāsacikitsitaṃ vyākhyāsyāmaḥ// </p>
          <p id="CS.6.17.2"><a name="CS.6.17.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">devalokārthatattvajñamātreyamṛṣimuttamam/ </div>
            <div class="l">apṛcchat saṃśayaṃ dhīmānagniveśaḥ kṛtāñjaliḥ// </div>
            <div class="l">ya ime dvividhāḥ proktāstridoṣāstriprakopaṇāḥ/ </div>
            <div class="l">rogā nānātmakāsteṣāṃ kasko bhavati durjayaḥ// </div>
            <div class="l">agniveśasya tadvākyaṃ śrutvā matimatāṃ varaḥ/ </div>
            <div class="l">uvāca paramaprītaḥ paramārthaviniścayam// </div>
            <div class="l">kāmaṃ prāṇaharā rogā bahavo na tu te tathā/ </div>
            <div class="l">yathā śvāsaśca hikkā ca prāṇānāśu nikṛntataḥ// </div>
            <div class="l">anyairapyupasṛṣṭasya rogairjantoḥ pṛthagvidhaiḥ/ </div>
            <div class="l">ante saṃjāyate hikkā śvāso vā tīvravedanaḥ// </div>
            <div class="l">kaphavātātmakāvetau pittasthānasamudbhavau/ </div>
            <div class="l">hṛdayasya rasādīnāṃ dhātūnāṃ copaśoṣaṇau// </div>
            <div class="l">tasmāt sādhāraṇāvetau matau paramadurjayau/ </div>
            <div class="l">mithyopacaritau kruddhau hata āśīviṣāviva// </div>
            <div class="l">pṛthak pañcavidhāvetau nirdiṣṭau rogasaṃgrahe/ </div>
            <div class="l">tayoḥ śṛṇu samutthānaṃ liṅgaṃ ca sabhiṣagjitam// </div>
            <div class="l">rajasā dhūmavātābhyāṃ śītasthānāmbusevanāt/ </div>
            <div class="l">vyāyāmādgrāmyadharmādhvarūkṣānnaviṣamāśanāt// </div>
            <div class="l">āmapradoṣādānāhādraukṣyādatyapatarpaṇāt/ </div>
            <div class="l">daurbalyānmarmaṇo ghātāddvandvācchuddhyatiyogataḥ// </div>
            <div class="l">atīsārajvaracchardipratiśyāyakṣatakṣayāt/ </div>
            <div class="l">raktapittādudāvartādvisūcyalasakādapi// </div>
            <div class="l">pāṇḍurogādviṣāccaiva pravartete gadāvimau/ </div>
            <div class="l">niṣpāvamāṣapiṇyākatilatailaniṣevaṇāt// </div>
            <div class="l">piṣṭaśālūkaviṣṭambhividāhigurubhojanāt/ </div>
            <div class="l">jalajānūpapiśitadadhyāmakṣīrasevanāt// </div>
            <div class="l">abhiṣyandyupacārācca śleṣmalānāṃ ca sevanāt/ </div>
            <div class="l">kaṇṭhorasaḥ pratīghātādvibandhaiśca pṛthagvidhaiḥ// </div>
            <div class="l">mārutaḥ prāṇavāhīni srotāṃsyāviśya kupyati/ </div>
            <div class="l">uraḥsthaḥ kaphamuddhūya hikkāśvāsān karoti saḥ// </div>
            <div class="l">ghorān prāṇoparodhāya prāṇināṃ pañca pañca ca/ </div>
            <div class="l">ubhayoḥ pūrvarūpāṇi śṛṇu vakṣyāmyataḥ param// </div>
            <div class="l">kaṇṭhorasorgurutvaṃ ca vadanasya kaṣāyatā/ </div>
            <div class="l">hikkānāṃ pūrvarūpāṇi kukṣerāṭopa eva ca// </div>
            <div class="l">ānāhaḥ pārśvaśūlaṃ ca pīḍanaṃ hṛdayasya ca/ </div>
            <div class="l">prāṇasya ca vilomatvaṃ śvāsānāṃ pūrvalakṣaṇam// </div>
            <div class="l">prāṇodakānnavāhīni srotāṃsi sakapho+anilaḥ/ </div>
            <div class="l">hikkāḥ karoti saṃrudhya tāsāṃ liṅgaṃ pṛthak śṛṇu// </div>
            <div class="l">kṣīṇamāṃsabalaprāṇatejasaḥ sakapho+anilaḥ/ </div>
            <div class="l">gṛhītvā sahasā kaṇṭhamuccairghoṣavatīṃ bhṛśam// </div>
            <div class="l">karoti satataṃ hikkāmekadvitriguṇāṃ tathā/ </div>
            <div class="l">prāṇaḥ srotāṃsi marmāṇi saṃrudhyoṣmāṇameva ca// </div>
            <div class="l">saṃjñāṃ muṣṇāti gātrāṇāṃ stambhaṃ saṃjanayatyapi/ </div>
            <div class="l">mārgaṃ caivānnapānānāṃ ruṇaddhyupahatasmṛteḥ// </div>
            <div class="l">sāśruviplutanetrasya stabdhaśaṅkhacyutabhruvaḥ/ </div>
            <div class="l">saktajalpapralāpasya nirvṛtiṃ nādhigacchataḥ// </div>
            <div class="l">mahāmūlā mahāvegā mahāśabdā mahābalā/ </div>
            <div class="l">mahāhikketi sā nṝṇāṃ sadyaḥ prāṇaharā matā// </div>
            <div class="l">iti mahāhikkā/ </div>
            <div class="l">hikkate yaḥ pravṛddhastu kṛśo dīnamanā naraḥ/ </div>
            <div class="l">jarjareṇorasā kṛcchraṃ gambhīramanunādayan// </div>
            <div class="l">saṃjṛmbhan saṃkṣipaṃścaiva tathā+aṅgāni prasārayan/ </div>
            <div class="l">pārśve cobhe samāyamya kūjan stambharugarditaḥ// </div>
            <div class="l">nābheḥ pakvāśayādvā+api hikkā cāsyopajāyate/ </div>
            <div class="l">kṣobhayantī bhṛśaṃ dehaṃ nāmayantīva tāmyataḥ// </div>
            <div class="l">ruṇaddhyucchvāsamārgaṃ tu pranaṣṭabalacetasaḥ/ </div>
            <div class="l">gambhīrā nāma sā tasya hikkā prāṇāntikī matā// </div>
            <div class="l">iti gambhīrā hikkā/ </div>
            <div class="l">vyapetā jāyate hikkā yā+annapāne caturvidhe/ </div>
            <div class="l">āhārapariṇāmānte bhūyaśca labhate balam// </div>
            <div class="l">pralāpavamyatīsāratṛṣṇārtasya vicetasaḥ/ </div>
            <div class="l">jṛmbhiṇo viplutākṣasya śuṣkāsyasya vināminaḥ// </div>
            <div class="l">paryādhmātasya hikkā yā jatrumūlādasantatā/ </div>
            <div class="l">sā vyapeteti vijñeyā hikkā prāṇoparodhinī// </div>
            <div class="l">iti vyapetā hikkā/ </div>
            <div class="l">kṣudravāto yadā koṣṭhādvyāyāmaparighaṭṭitaḥ/ </div>
            <div class="l">kaṇṭhe prapadyate hikkāṃ tadākṣudrāṃ karoti saḥ// </div>
            <div class="l">atiduḥkhā na sā coraḥśiromarmaprabādhinī/ </div>
            <div class="l">na cocchvāsānnapānānāṃ mārgamāvṛtya tiṣṭhati// </div>
            <div class="l">vṛddhimāyasyato yāti bhuktamātre ca mārdavam/ </div>
            <div class="l">yataḥ pravartate pūrvaṃ tata eva nirvatate// </div>
            <div class="l">hṛdayaṃ kloma kaṇṭhaṃ ca tālukaṃ ca samāśritā/ </div>
            <div class="l">mṛdvī sā kṣudrahikketi nṛṇāṃ sādhyā prakīrtitā// </div>
            <div class="l">iti kṣudrahikkā/ </div>
            <div class="l">sahasā+atyabhyavahṛtauḥ pānānnaiḥ pīḍito+anilaḥ/ </div>
            <div class="l">ūrdhvaṃ prapadyate koṣṭhānmadyairvā+atimadapradaiḥ// </div>
            <div class="l">tathā+atiroṣabhāṣyādhvahāsyabhārātivatanaiḥ/ </div>
            <div class="l">vāyuḥ koṣṭhagato dhāvan pānabhojyaprapīḍitaḥ// </div>
            <div class="l">uraḥsrotaḥ samāviśya kuryāddhikkāṃ tato+annajām/ </div>
            <div class="l">tathā śanairasaṃbandhaṃ kṣuvaṃścāpi sa hikkate// </div>
            <div class="l">na marmabādhājananī nendriyāṇāṃ prabādhinī/ </div>
            <div class="l">hikkā pīte tathā bhukte śamaṃ yāti ca sā+annajā// </div>
            <div class="l">ityannajā hikkā/ </div>
            <div class="l">atisaṃcitadoṣasya bhaktacchedakṛśasya ca/ </div>
            <div class="l">vyādhibhiḥ kṣīṇadehasya vṛddhasyātivyavāyinaḥ// </div>
            <div class="l">āsāṃ yā sā samutpannā hikkā hantyāśu jīvitam/ </div>
            <div class="l">yamikā ca pralāpārtitṛṣṇāmohasamanvitā// </div>
            <div class="l">akṣīṇaścāpyadīnaśca sthiradhātvindriyaśca yaḥ/ </div>
            <div class="l">tasya sādhayituṃ śakyā yamikā hantyato+anyathā// </div>
            <div class="l">yadā srotāṃsi saṃrudhya mārutaḥ kaphapūrvakaḥ/ </div>
            <div class="l">viṣvagvrajati saṃruddhastadā śvāsānkaroti saḥ// </div>
            <div class="l">uddhūyamānavāto yaḥ śabdavadduḥkhito naraḥ/ </div>
            <div class="l">uccaiḥ śvasiti saṃruddho mattarṣabha ivāniśam// </div>
            <div class="l">pranaṣṭajñānavijñānastathā vibhrāntalocanaḥ/ </div>
            <div class="l">vikṛtākṣyānano baddhamūtravarcā viśīrṇavāk// </div>
            <div class="l">dīnaḥ praśvasitaṃ cāsya dūrādvijñāyate bhṛśam/ </div>
            <div class="l">mahāśvāsopasṛṣṭaḥ sa kṣiprameva vipadyate// </div>
            <div class="l">iti mahāśvāsaḥ/ </div>
            <div class="l">dīrghaṃ śvasiti yastūrdhvaṃ na ca pratyāharatyadhaḥ/ </div>
            <div class="l">śleṣmāvṛtamukhasrotāḥ kruddhagandhavahārditaḥ// </div>
            <div class="l">ūrdhvadṛṣṭirvipaśyaṃśca vibhrāntākṣa itastataḥ/ </div>
            <div class="l">pramudhyan vedanārtaśca śuṣkāsyo+aratipīḍitaḥ// </div>
            <div class="l">ūrdhvaśvāse &amp;prakupite hyadhaḥśvāso nirudhyate/ </div>
            <div class="l">mudhyatastāmyataścordhvaṃ śvāsastasyaiva hantyasūn// </div>
            <div class="l">ityūrdhvaśvāsaḥ/ </div>
            <div class="l">yastu śvasiti vicchinnaṃ sarvaprāṇena pīḍitaḥ/ </div>
            <div class="l">na vā śvasiti duḥkhārto marmacchedarugarditaḥ// </div>
            <div class="l">ānāhasvedamūrcchārto dadyamānena bastinā/ </div>
            <div class="l">viplutākṣaḥ parikṣīṇaḥ śvasan raktaikalocanaḥ// </div>
            <div class="l">vicetāḥ pariśuṣkāsyo vivarṇaḥ pralapannaraḥ/ </div>
            <div class="l">chinnaśvāsena vicchinnaḥ sa śīghraṃ prajahātyasūn// </div>
            <div class="l">iti chinnaśvāsaḥ/ </div>
            <div class="l">pratilomaṃ yadā vāyuḥ srotāṃsi pratipadyate/ </div>
            <div class="l">grīvāṃ śiraśca saṃgṛhya śleṣmāṇaṃ samudīrya ca// </div>
            <div class="l">karoti pīnasaṃ tena ruddho ghurghurukaṃ tathā/ </div>
            <div class="l">atīva tīvravegaṃ ca śvāsaṃ prāṇaprapīḍakam// </div>
            <div class="l">pratābhyatyativegācca kāsate sannirudhyate/ </div>
            <div class="l">pramohaṃ kāsamānaśca sa gacchati muhurmuhuḥ// </div>
            <div class="l">śleṣmaṇyamucyamāne tu bhṛśaṃ bhavati duḥkhitaḥ/ </div>
            <div class="l">tasyaiva ca vimokṣānte muhūrtaṃ labhate sukham// </div>
            <div class="l">athāsyoddhvaṃsate kaṇṭhaḥ kṛcchrācchaknoti bhāṣitum/ </div>
            <div class="l">na cāpi nidrāṃ labhate śayānaḥ śvāsapīḍitaḥ// </div>
            <div class="l">pārśve tasyāvagṛhṇāti śayānasya samīraṇaḥ/ </div>
            <div class="l">āsīno labhate saudhyamuṣṇaṃ caivābhinandati// </div>
            <div class="l">ucchritākṣo lalāṭena svidyatā bhṛśamartimān/ </div>
            <div class="l">viśuṣkāsyo muhuḥ śvāso muhuścaivāvadhamyate// </div>
            <div class="l">meghāmbuśītaprāgvātaiḥ śleṣmalaiścābhivardhate/ </div>
            <div class="l">sa yāpyastamakaśvāsaḥ sādhyo vā syānnavotthitaḥ// </div>
            <div class="l">iti tamakaśvāsaḥ/ </div>
            <div class="l">jvaramūrcchāparītasya vidyāt pratamakaṃ tu tam/ </div>
            <div class="l">udāvartarajo+ajīrṇaklinnakāyanirodhajaḥ// </div>
            <div class="l">tamasā vardhate+atyarthaṃ śītaiścāśu praśāmyati/ </div>
            <div class="l">majjatastamasīvā+asya vidyāt saṃtamakaṃ tu tam// </div>
            <div class="l">iti pratamakasaṃtamakaśvāsau/ </div>
            <div class="l">rūkṣāyāsodbhavaḥ koṣṭhe kṣudro vāta udīrayan/ </div>
            <div class="l">kṣudraśvāso na so+atyarthaṃ duḥkhenāṅgaprabādhakaḥ// </div>
            <div class="l">hinasti na sa gātrāṇi na ca duḥkho yathetare/ </div>
            <div class="l">na ca bhojanapānānāṃ niruṇaddhyucitāṃ gatim// </div>
            <div class="l">nendriyāṇāṃ vyathāṃ nāpi kāṃcidāpādayedrujam/ </div>
            <div class="l">sa sādhya ukto balinaḥ sarve cāvyaktalakṣaṇāḥ// </div>
            <div class="l">iti śvāsāḥ samuddiṣṭā hikkāścaiva svalakṣaṇaiḥ/ </div>
            <div class="l">eṣāṃ prāṇaharā varjyā ghorāste hyāśukāriṇaḥ// </div>
            <div class="l">bheṣajaiḥ sādhyayāpyāṃstu kṣipraṃ bhiṣagupācaret/ </div>
            <div class="l">upekṣitā daheyurhi śuṣkaṃ kakṣamivānalaḥ// </div>
            <div class="l">kāraṇasthānamūlaikyādekameva cikitsitam/ </div>
            <div class="l">dvayorapi yathādṛṣṭamṛṣibhistannibodhata// </div>
            <div class="l">hikkāśvāsārditaṃ snigdhairādau svedairupācaret/ </div>
            <div class="l">āktaṃ lavaṇatailena nāḍīprastarasaṃkaraiḥ// </div>
            <div class="l">tairasya grathitaḥ śleṣmā srotaḥsvabhivilīyate/ </div>
            <div class="l">khāni mārdavamāyānti tato vātānulomatā// </div>
            <div class="l">yathā+adrikuñjeṣvarkāṃśutaptaṃ viṣyandate himam/ </div>
            <div class="l">śleṣmā taptaḥ sthiro dehe svedairviṣyandate tathā// </div>
            <div class="l">svinnaṃ jñātvā tatastūrṇaṃ bhojayet snigdhamodanam/ </div>
            <div class="l">matsyānāṃ śūkarāṇāṃ vā rasairdadhyuttareṇa vā// </div>
            <div class="l">tataḥ śleṣmaṇi saṃvṛddhe vamanaṃ pāyayettu tam/ </div>
            <div class="l">pippalīsaindhavakṣaudrairyuktaṃ vātāvirodhi yat// </div>
            <div class="l">nirhṛte sukhamāpnoti sa kaphe duṣṭavigrahe/ </div>
            <div class="l">srotaḥsu ca viśuddheṣu caratyavihato+anilaḥ// </div>
            <div class="l">līnaśceddoṣaśeṣaḥ syāddhūmaistaṃ nirharedbudhaḥ/ </div>
            <div class="l">haridrāṃ patrameraṇḍamūlaṃ lākṣāṃ manaḥśilām// </div>
            <div class="l">sadevadārvalaṃ māṃsīṃ piṣṭvā vartiṃ prakalpayet/ </div>
            <div class="l">tāṃ ghṛtāktāṃ pibeddhūmaṃ yavairvā ghṛtasaṃyutaiḥ// </div>
            <div class="l">madhūcchiṣṭaṃ sarjarasaṃ ghṛtaṃ mallakasaṃpuṭe/ </div>
            <div class="l">kṛtvā dhūmaṃ pibecchṛṅgaṃ bālaṃ vā snāyu vā gavām// </div>
            <div class="l">syonākavardhamānānāṃ nāḍīṃ śuṣkāṃ kuśasya vā/ </div>
            <div class="l">padmakaṃ guggulaṃ lohaṃ śallakīṃ vā ghṛtāplutam// </div>
            <div class="l">svarakṣiṇātisārāsṛkpittadāhānubandhajān/ </div>
            <div class="l">madhurasnigdhaśītādyairhikkāśvāsānupācaret// </div>
            <div class="l">na svedyāḥ pittadāhārtā raktasvedātivartinaḥ/ </div>
            <div class="l">kṣīṇadhātubalā rūkṣā garbhiṇyaścāpi pittalāḥ// </div>
            <div class="l">koṣṇaiḥ kāmamuraḥkaṇṭhaṃ snehasekaiḥ saśarkaraiḥ/ </div>
            <div class="l">utkārikopanāhaiśca svedayen mṛdubhiḥ kṣaṇam// </div>
            <div class="l">tilomāmāṣagodhūmacūrṇairvātaharaiḥ saha/ </div>
            <div class="l">snehaiścotkārikā sāmlaiḥ sakṣīrairvā kṛtā hitā// </div>
            <div class="l">navajvarāmadoṣeṣu rūkṣasvedaṃ vilaṅghanam/ </div>
            <div class="l">samīkṣyollekhanaṃ vā+api kārayellavaṇāmbunā// </div>
            <div class="l">atiyogoddhataṃ vātaṃ dṛṣṭvā vātaharairbhiṣak/ </div>
            <div class="l">rasādyairnātiśītoṣṇairabhyaṅgaiśca śamaṃ nayet// </div>
            <div class="l">udāvarte tathā++ādhmāne mātuluṅgāmlavetasaiḥ/ </div>
            <div class="l">hiṅgupīlubiḍaiścānnaṃ yuktaṃ syādanulomanam// </div>
            <div class="l">hikkāśvāsāmayī hyeko balavān durbalo+aparaḥ/ </div>
            <div class="l">kaphādhikastathainaiko rūkṣo bahvanilo+aparaḥ// </div>
            <div class="l">kakādhike balasthe ca vamanaṃ savirecanam/ </div>
            <div class="l">kuryāt pathyāśine dhūmalehādiśamanaṃ tataḥ// </div>
            <div class="l">vātikān durbalān bālān vṛddhāṃścānilasūdanaiḥ/ </div>
            <div class="l">tarpayedeva śamanaiḥ snehayūṣarasādibhiḥ// </div>
            <div class="l">anutkliṣṭakaphāsvinnadurbalānāṃ viśodhanāt/ </div>
            <div class="l">vāyurlabdhāspado marma saṃśoṣyāśu haredasūn// </div>
            <div class="l">dṛḍhān bahukaphāṃstasmādrasairānūpavārijaiḥ/ </div>
            <div class="l">tṛptānviśodhayetsvinnān bṛṃhayeditarān bhiṣak// </div>
            <div class="l">barhitittiridakṣāśca jāṅgalāśca mṛgadvijāḥ/ </div>
            <div class="l">daśamūlīrase siddhāḥ kaulatthe vā rase hitāḥ// </div>
            <div class="l">nidigdhikāṃ bilvamadhyaṃ karkaṭākhyāṃ durālabhām/ </div>
            <div class="l">trikaṇṭakaṃ guḍūcīṃ ca kulatthāṃśca sacitrakān// </div>
            <div class="l">jale paktvā rasaḥ pūtaḥ pippalīghṛtabharjitaḥ/ </div>
            <div class="l">sanāgaraḥ salavaṇaḥ syādyūṣo bhojane hitaḥ// </div>
            <div class="l">rāsnāṃ balāṃ pañcamūlaṃ hrasvaṃ mudgān sacitrakān/ </div>
            <div class="l">paktvā+ambhasi rase tasmin yūṣaḥ sādhyaśca pūrvavat// </div>
            <div class="l">pallavānmātuluṅgasya nimbasya kulakasya ca/ </div>
            <div class="l">paktvā mudgāṃśca savyoṣān kṣārayūṣaṃ vipācayet// </div>
            <div class="l">dattvā salavaṇaṃ kṣāraṃ śigrūṇi maricāni ca/ </div>
            <div class="l">yuktyā saṃsādhito yūṣo hikkāśvāsavikāranut// </div>
            <div class="l">kāsamardakapatrāṇāṃ yūṣaḥ śobhāñjanasya ca/ </div>
            <div class="l">śuṣkamūlakayūṣaśca hikkāśvāsanivāraṇaḥ// </div>
            <div class="l">sadadhivyoṣasarpiṣko yūṣo vārtākajo hitaḥ/ </div>
            <div class="l">śāliṣaṣṭikagodhūmayavānnānyanavāni ca// </div>
            <div class="l">hiṅgusauvarcalājājībiḍapauṣkaracitrakaiḥ/ </div>
            <div class="l">siddhā karkaṭaśṛṅgyā ca yavāgūḥ śvāsahikkinām// </div>
            <div class="l">daśamūlīśaṭīrasnāpippalīmūlapauṣkaraiḥ/ </div>
            <div class="l">śṛṅgītāmalakībhārgīguḍūcīnāgarāmbubhiḥ// </div>
            <div class="l">yavāgūṃ vidhinā siddhāṃ kaṣāyaṃ vā pibennaraḥ/ </div>
            <div class="l">kāsahṛdgrahapārśvārtihikkāśvāsapraśāntaye// </div>
            <div class="l">puṣkarāhvaśaṭīvyoṣamātuluṅgāmlavetasaiḥ/ </div>
            <div class="l">yojayedannapānāni sasārpirbiḍahiṅgubhiḥ// </div>
            <div class="l">daśamūlasya vā kvāthamathavā devadāruṇaḥ/ </div>
            <div class="l">tṛṣito madirāṃ vā+api hikkāśvāsī pibennaraḥ// </div>
            <div class="l">pāṭhāṃ madhurasāṃ rāsnāṃ saralaṃ devadāru ca/ </div>
            <div class="l">prakṣālya jarjarīkṛtya surāmaṇḍe nidhāpayet// </div>
            <div class="l">taṃ mandalavaṇaṃ kṛtvā bhiṣak prasṛtasaṃmitam/ </div>
            <div class="l">pāyayettu tato hikkā śvāsaścaivopaśāmyati// </div>
            <div class="l">hiṅgu sauvarcalaṃ kolaṃ samaṅgāṃ pippalīṃ balām/ </div>
            <div class="l">mātuluṅgarase piṣṭamāranālena vā pibet// </div>
            <div class="l">sauvarcalaṃ nāgaraṃ ca bhārgīṃ dviśarkarāyutam/ </div>
            <div class="l">uṣṇāmbunā pibedetaddhikkāśvāsavikāranut// </div>
            <div class="l">bhārgīnāgarayoḥ kalkaṃ maricakṣārayostathā/ </div>
            <div class="l">pītadrucitrakāsphotāmūrvāṇāṃ cāmbunā pibet// </div>
            <div class="l">madhūlikā tugākṣīrī nāgaraṃ pippalī tathā/ </div>
            <div class="l">utkārikā ghṛte siddhā śvāse pittānubandhaje// </div>
            <div class="l">śvāvidhaṃ śaśamāṃsaṃ ca śallakasya ca śoṇitam/ </div>
            <div class="l">pippalīghṛtasiddhāni śvāse vātānubandhaje// </div>
            <div class="l">suvarcalāraso dugdhaṃ ghṛtaṃ trikaṭukānvitam/ </div>
            <div class="l">śālyodanasyānupānaṃ vātapittānuge hitam// </div>
            <div class="l">śirīṣapuṣpasvarasaḥ saptaparṇasya vā punaḥ/ </div>
            <div class="l">pippalīmadhusaṃyuktaḥ kaphapittānuge mataḥ// </div>
            <div class="l">madhukaṃ pippalīmūlaṃ guḍo &amp;gośvaśakṛdrasaḥ/ </div>
            <div class="l">ghṛtaṃ kṣaudraṃ kāsaśvāsahikkābhiṣyandināṃ śubham// </div>
            <div class="l">kharāśvoṣṭravarāhāṇāṃ meṣasya ca gajasya ca/ </div>
            <div class="l">śakṛdrasaṃ bahukaphe caikaikaṃ madhunā pibet// </div>
            <div class="l">kṣāraṃ cāpyaśvagandhāyā lihyānnā kṣaudrasarpiṣā/ </div>
            <div class="l">mayūrapādanālaṃ vā śakalaṃ śallakasya vā// </div>
            <div class="l">&amp;śvāvijjāṇḍakacāṣāṇāṃ romāṇi kurarasya vā/ </div>
            <div class="l">&amp;śṛṅgyekadviśaphānāṃ vā carmāsthīni khurāṃstathā// </div>
            <div class="l">sarvāṇyekaikaśo vā+api dagdhvā kṣaudraghṛtānvitam/ </div>
            <div class="l">cūrṇaṃ līḍhvā jayet kāsaṃ hikkāṃ śvāsaṃ ca dāruṇam// </div>
            <div class="l">ete hi kaphasaṃruddhagati-&amp;prāṇaprakopajāḥ/ </div>
            <div class="l">tasmāttanmārgaśuddhyarthaṃ deyā lehā na niṣkaphe// </div>
            <div class="l">kāsine cchardanaṃ dadyāt svarabhaṅge ca buddhimān/ </div>
            <div class="l">vātaśleṣmaharairyuktaṃ tamake tu virecanam// </div>
            <div class="l">udīryate bhṛśataraṃ mārgarodhādvahajjalam/ </div>
            <div class="l">yathā tathā+anilastasya mārgaṃ nityaṃ viśodhayet// </div>
            <div class="l">śaṭīcorakajīvantīvantītvaṅmustaṃ puṣkarāhvayam/ </div>
            <div class="l">surasaṃ tāmalakyelā pippalyaguru nāgaram// </div>
            <div class="l">vālakaṃ ca samaṃ cūrṇaṃ kṛtvā+aṣṭaguṇaśarkaram/ </div>
            <div class="l">sarvathā tamake śvāse hikkāyāṃ ca prayojayet// </div>
            <div class="l">muktāpravālavaidūryaśaṅkhasphaṭikamañjanam/ </div>
            <div class="l">&amp;sasāragandhakācārkasūkṣmailālavaṇadvayam// </div>
            <div class="l">tāmrāyorajasī rūpyaṃ &amp;sasaugandhikasīsakam/ </div>
            <div class="l">jātīphalaṃ śaṇādbījamapāmārgasya taṇḍulāḥ// </div>
            <div class="l">eṣāṃ pāṇitalaṃ cūrṇaṃ tulyānāṃ kṣaudrasarpiṣā/ </div>
            <div class="l">hikkāṃ śvāsaṃ ca kāsaṃ ca līḍhamāśu niyacchati// </div>
            <div class="l">añjanāttimiraṃ kācaṃ nīlikāṃ puṣpakaṃ tamaḥ/ </div>
            <div class="l">&amp;malyaṃ kaṇḍūmabhiṣyandamarma caiva praṇāśayet// </div>
            <div class="l">iti muktādyaṃ cūrṇam/ </div>
            <div class="l">śaṭīpuṣkaramūlānāṃ cūrṇamāmalakasya ca/ </div>
            <div class="l">madhunā saṃyutaṃ lehyaṃ cūrṇaṃ vā kālalohajam// </div>
            <div class="l">saśarkarāṃ tāmalakīṃ drākṣāṃ gośvaśakṛdrasam/ </div>
            <div class="l">tulyaṃ guḍaṃ nāgaraṃ ca prāśayennāvayettathā// </div>
            <div class="l">laśunasya palāṇḍorvā mūlaṃ gṛñjanakasya vā/ </div>
            <div class="l">nāvayeccandanaṃ vā+api nārīkṣīreṇa saṃyutam// </div>
            <div class="l">sukhoṣṇaṃ ghṛtamaṇḍaṃ vā saindhavenāvacūrṇitam/ </div>
            <div class="l">nāvayenmākṣikīṃ viṣṭhāmalaktakarasena vā// </div>
            <div class="l">nārīkṣīreṇa siddhaṃ vā sarpirmadhurakairapi/ </div>
            <div class="l">pītaṃ nasto niṣiktaṃ vā sadyo hikkāṃ niyacchati// </div>
            <div class="l">sakṛduṣṇaṃ sakṛcchītaṃ vyatyāsāddhikkināṃ payaḥ/ </div>
            <div class="l">pāne nastaḥkriyāyāṃ vā śarkarāmadhusaṃyutam// </div>
            <div class="l">adhobhāgairghṛtaṃ siddhaṃ sadyo hikkāṃ niyacchati/ </div>
            <div class="l">pippalīmadhuyuktau vā rasau dhātrīkapitthayoḥ// </div>
            <div class="l">lājālākṣāmadhudrākṣāpippalyaśvaśakṛdrasān/ </div>
            <div class="l">lihyāt kolamadhudrākṣāpippalīnāgarāṇi vā// </div>
            <div class="l">śītāmbusekaḥ sahasā trāso vismāpanaṃ bhayam/ </div>
            <div class="l">krodhaharṣapriyodvegā hikkāpracyāvanā matāḥ// </div>
            <div class="l">hikkāśvāsavikārāṇāṃ nidānaṃ yat prakīrtitam/ </div>
            <div class="l">varjyamārogyakāmaistaddhikkāśvāsavikāribhiḥ// </div>
            <div class="l">&amp;hikkāśvāsānubandhā ye śuṣkoraḥkaṇṭhatālukāḥ/ </div>
            <div class="l">prakṛtyā rūkṣadehāśca sarpirbhistānupācaret// </div>
            <div class="l">daśamūlarase sarpirdadhimaṇḍe ca sādhayet/ </div>
            <div class="l">kṛṣṇāsauvarcalakṣāravayaḥsthāhiṅgucorakaiḥ// </div>
            <div class="l">kāyasthayā ca tat pānāddhikkāśvāsau praṇāśayet/ </div>
            <div class="l">tejovatyabhayā kuṣṭhaṃ pippalī kaṭurohiṇī// </div>
            <div class="l">bhūtīkaṃ pauṣkaraṃ mūlaṃ palāśaścitrakaḥ śaṭī/ </div>
            <div class="l">sauvarcalaṃ tāmalakī saindhavaṃ bilvapeśikā// </div>
            <div class="l">tālīsapatraṃ jīvantī vacā tairakṣasaṃmitaiḥ/ </div>
            <div class="l">hiṅgupādairghṛtaprasthaṃ pacettoye caturguṇe// </div>
            <div class="l">etadyathābalaṃ pītvā hikkāśvāsau jayennaraḥ/ </div>
            <div class="l">&amp;śothānilārśograhaṇīhṛtpārśvaruja eva ca// </div>
            <div class="l">iti tejovatyādighṛtam/ </div>
            <div class="l">manaḥśilāsarjarasalākṣārajanipadmakaiḥ/ </div>
            <div class="l">mañjiṣṭhailaiśca karṣāṃśaiḥ prasthaḥ siddho ghṛtāddhitaḥ// </div>
            <div class="l">jīvanīyopasiddhaṃ vā sakṣaudraṃ lehayedghṛtam/ </div>
            <div class="l">tryūṣaṇaṃ dādhikaṃ vā+api pibedvāsāghṛtaṃ tathā// </div>
            <div class="l">iti manaḥśilādighṛtam/ </div>
            <div class="l">yatkiṃcit kaphavātaghnamuṣṇaṃ vātānulomanam/ </div>
            <div class="l">bheṣajaṃ pānamannaṃ vā taddhitaṃ śvāsahikkine// </div>
            <div class="l">vātakṛdvā kaphaharaṃ kaphakṛdvā+anilāpaham/ </div>
            <div class="l">kāryaṃ naikāntikaṃ tābhyāṃ prāyaḥ śreyo+anilāpaham// </div>
            <div class="l">sarveṣāṃ bṛṃhaṇe hyalpaḥ śakyaśca prāyaśo bhavet/ </div>
            <div class="l">&amp;nātyarthaṃ śamane+apāyo bhṛśo+aśakyaśca karśane// </div>
            <div class="l">tasmācchuddhānaśuddhāṃśca śamanairbṛṃhaṇairapi/ </div>
            <div class="l">hikkāśvāsārditāñjantūn prāyaśaḥ samupācaret// </div>
          </div>
          <p id="CS.6.17.151"><a name="CS.6.17.151"><!--anchor--></a>tatra ślokaḥ---</p>
          <div class="lg">
            <div class="l">durjayatve samutpattau kriyaikatve ca kāraṇam/ </div>
            <div class="l">liṅgaṃ pathyaṃ ca hikkānāṃ śvāsānāṃ ceha darśitam// </div>
          </div>
          <p><a name="idp10748736"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite cikitsāsthāne
            hikkāśvāsacikitsitaṃ nāma saptadaśo+adhyāyaḥ//17// </p>
        </div>



        <div class="teidiv1" id="div2_body.1_div1.6_div2.18"><h3><a name="body.1_div1.6_div2.18"></a>6.18.  aṣṭādaśo+adhyāyaḥ/</h3>
          
          <p id="CS.6.18.1"><a name="CS.6.18.1"><!--anchor--></a>athātaḥ kāsacikitsitaṃ vyākhyāsyāmaḥ// </p>
          <p id="CS.6.18.2"><a name="CS.6.18.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">tapasā yaśasā dhṛtyā dhiyā ca parayā+anvitaḥ/ </div>
            <div class="l">ātreyaḥ kāsaśāntyarthaṃ prāha siddhaṃ cikitsitam// </div>
            <div class="l">vātādijāstrayo ye ca kṣatajaḥ kṣayajastathā/ </div>
            <div class="l">pañcaite syurnṛṇāṃ kāsā vardhamānāḥ kṣayapradāḥ// </div>
            <div class="l">pūrvarūpaṃ bhavetteṣāṃ śūkapūrṇagalāsyatā/ </div>
            <div class="l">kaṇṭhe kaṇḍūśca bhojyānāmavarodhaśca jāyate// </div>
            <div class="l">adhaḥpratihato vāyurūrdhvasrotaḥsamāśritaḥ/ </div>
            <div class="l">udānabhāvamāpannaḥ kaṇṭhe saktastathorasi// </div>
            <div class="l">āviśya śirasaḥ khāni sarvāṇi pratipūrayan/ </div>
            <div class="l">ābhañjannākṣipan dehaṃ hanumanye tathā+akṣiṇī// </div>
            <div class="l">netre pṛṣṭhamuraḥpārśve nirbhujya stambhayaṃstataḥ/ </div>
            <div class="l">śuṣko vā sakapho vā+api kasanātkāsa ucyate// </div>
            <div class="l">pratighātaviśeṣeṇa tasya vāyoḥ saraṃhasaḥ/ </div>
            <div class="l">&amp;vedanāśabdavaiśiṣṭyaṃ kāsānāmupajāyate// </div>
            <div class="l">rūkṣaśītakaṣāyālpapramitānaśanaṃ striyaḥ/ </div>
            <div class="l">vegadhāraṇamāyāso vātakāsapravartakāḥ// </div>
            <div class="l">hṛtpārśvoraḥśūlasvarobhedakaro bhṛśam/ </div>
            <div class="l">śuṣkoraśkaṇṭhavaktrasya hṛṣṭalomnaḥ pratāmyataḥ// </div>
            <div class="l">nirghoṣadainyastananadaurbalyakṣobhamohakṛt/ </div>
            <div class="l">śuṣkakāsaḥ kaphaṃ śuṣkaṃ kṛcchrānmuktvā+alpatāṃ vrajet// </div>
            <div class="l">snigdhāmlalavaṇoṣṇaiśca bhuktapītaiḥ praśāmyati/ </div>
            <div class="l">ūrdhvavātasya jīrṇe+anne vegavānmāruto bhavet// </div>
            <div class="l">kaṭukoṣṇavidāhyamlakṣārāṇāmatisevanam/ </div>
            <div class="l">pittakāsakaraṃ krodhaḥ saṃtāpaścāgnisūryajaḥ// </div>
            <div class="l">pītaniṣṭhīvanākṣitvaṃ tiktāsyatvaṃ svarāmayaḥ/ </div>
            <div class="l">urodhūmāyanaṃ tṛṣṇā dāho moho+arucirbhramaḥ// </div>
            <div class="l">pratataṃ kāsamānaśca jyotīṃṣīva ca paśyati/ </div>
            <div class="l">śleṣmāṇaṃ pittasaṃsṛṣṭaṃ niṣṭhīvati ca paittike// </div>
            <div class="l"> gurvabhiṣyandimadhurasnigdhasvapnāviceṣṭanaiḥ/ </div>
            <div class="l">vṛddhaḥ śleṣmā+anilaṃ ruddhvā &amp;kaphakāsaṃ karoti hi// </div>
            <div class="l">mandāgnitvārucicchardipīnasotkleśagauravaiḥ/ </div>
            <div class="l">lomaharṣāsyamādhuryakledasaṃsadanairyutam// </div>
            <div class="l">bahulaṃ madhuraṃ snigdhaṃ niṣṭhīvati ghanaṃ kapham/ </div>
            <div class="l">kāsamāno hyarug vakṣaḥ saṃpūrṇamiva manyate// </div>
            <div class="l">ativyavāyabhārādhvayuddhāśvagajavigrahaiḥ/ </div>
            <div class="l">rūkṣasyoraḥ kṣataṃ vāyurgṛhītvā kāsamāvahet// </div>
            <div class="l">sa pūrvaṃ kāsate śuṣkaṃ tataḥ ṣṭhīvet saśoṇitam/ </div>
            <div class="l">kaṇṭhena rujatā+atyarthaṃ virugṇeneva corasā// </div>
            <div class="l">sūcībhiriva tīkṣṇābhistudyamānena śūlinā/ </div>
            <div class="l">duḥkhasparśona śūlena bhedapīḍābhitāpinā// </div>
            <div class="l">parvabhedajvaraśvāsatṛṣṇāvaisvaryapīḍitaḥ/ </div>
            <div class="l">pārāvata ivākūjan kāsavegātkṣatodbhavāt// </div>
            <div class="l">viṣamāsātmyabhojyātivyavāyādveganigrahāt/ </div>
            <div class="l">ghṛṇināṃ śocatāṃ nṝṇāṃ vyāpanne+agnau trayo malāḥ// </div>
            <div class="l">kupitāḥ kṣayajaṃ kāsaṃ kuryurdehakṣayapradam/ </div>
            <div class="l">kurgandhaṃ haritaṃ raktaṃ ṣṭhīvet pūyopamaṃ kapham// </div>
            <div class="l">sthānādutkāsamānaśca hṛdayaṃ manyate &amp;cyutam/ </div>
            <div class="l">akasmāduṣṇaśītārto bahvāśī durbalaḥ kṛśaḥ// </div>
            <div class="l">snigdhācchamukhavarṇatva &amp;śrīmaddarśanalocanaḥ/ </div>
            <div class="l">pāṇipādatalaiḥ ślakṣṇaiḥ &amp;satatāsūyako ghṛṇī// </div>
            <div class="l">jvaro miśrākṛtistasya pārśvaruk pīnaso+aruciḥ/ </div>
            <div class="l">&amp;bhinnasaṃhatavarcastvaṃ svarabhedo+animittataḥ// </div>
            <div class="l">ityeṣa kṣayajaḥ kāsaḥ kṣīṇānāṃ dehanāśanaḥ/ </div>
            <div class="l">sādhyo balavatāṃ vā syādyāpyastvevaṃ kṣatotthitaḥ// </div>
            <div class="l">navau kadācit sidhyetāmetau pādaguṇānvitau/ </div>
            <div class="l">sthavirāṇāṃ jarākāsaḥ sarvo yāpyaḥ prakīrtitaḥ// </div>
            <div class="l">trīnsādhyānsādhayetpūrvān pathyairyāpyāṃśca yāpayet/ </div>
            <div class="l">cikitsāmata ūrdhvaṃ tu śṛṇu kāsanibarhiṇīm// </div>
            <div class="l">rūkṣasyānilajaṃ kāsamādau snehairupācaret/ </div>
            <div class="l">sarpirbhirbastibhiḥ peyāyūṣakṣīrarasādibhiḥ// </div>
            <div class="l">vātaghnasiddhaiḥ snehādyairdhūmairlehaiśca yuktitaḥ/ </div>
            <div class="l">abhyaṅgaiḥ pariṣekaiśca snigdhaiḥ svedaiśca buddhimān// </div>
            <div class="l">bastibhirbaddhaviḍvātaṃ śuṣkordhṛvaṃ cordhvabhaktikaiḥ/ </div>
            <div class="l">ghṛtaiḥ sapittaṃ sakaphaṃ jayet snehavirecanaiḥ// </div>
            <div class="l">kaṇṭakārīguḍūcībhyāṃ pṛthak triṃśatpalādrase/ </div>
            <div class="l">prasthaḥ siddho ghṛtādvātakāsanudvahnidīpanaḥ// </div>
            <div class="l">iti kaṇṭakārīghṛtam/ </div>
            <div class="l">pippalīpippalīmūlacavyacitrakanāgaraiḥ/ </div>
            <div class="l">dhānyapāṭhāvacārāsnāyaṣṭyāhvakṣārahiṅgubhiḥ// </div>
            <div class="l">kolamātrairghṛtaprasthāddaśamūlīrasāḍhake/ </div>
            <div class="l">siddhāccaturthikāṃ pītvā peyāmaṇḍaṃ pibedanu// </div>
            <div class="l">tacchvāsakāsahṛtpārśvagrahaṇīdoṣagulmanut/ </div>
            <div class="l">pippalyādyaṃ ghṛtaṃ caitadātreyeṇa prakīrtitam// </div>
            <div class="l">iti pippalyādighṛtam/ </div>
            <div class="l">tryūṣaṇaṃ triphalāṃ drākṣāṃ kāśmaryāṇi parūṣakam/ </div>
            <div class="l">dve pāṭhe devadārvṛddhiṃ svaguptāṃ citrakaṃ śaṭīm// </div>
            <div class="l">&amp;brāhmīṃ tāmalakīṃ medāṃ kākanāsāṃ śatāvarīm/ </div>
            <div class="l">trikaṇṭakaṃ vidārīṃ ca piṣṭvā karṣasamaṃ ghṛtāt// </div>
            <div class="l">prasthaṃ caturguṇe kṣīre siddhaṃ kāsaharaṃ pibet/ </div>
            <div class="l">jvaragulmāruciplīhaśirohṛtpārśvaśūlanut// </div>
            <div class="l">kāmalārśo+anilāṣṭhīlākṣataśoṣakṣayāpaham/ </div>
            <div class="l">tryūṣaṇaṃ nāma vikhyātametadghṛtamanuttamam// </div>
            <div class="l">iti tryūṣaṇādyaṃ ghṛtam/ </div>
            <div class="l">droṇe+apāṃ sādhayedrāsnāṃ daśamūlīṃ śatāvarīm/ </div>
            <div class="l">palikāṃ māṇikāṃśāṃstu kulatthānbadarānyavān// </div>
            <div class="l">tulārdhaṃ cājamāṃsasya pādaśeṣeṇa tena ca/ </div>
            <div class="l">ghṛtāḍhakaṃ samakṣīraṃ jīvanīyaiḥ palonmitaiḥ// </div>
            <div class="l">siddhaṃ taddaśabhiḥ kalkairnasyapānānuvāsanaiḥ/ </div>
            <div class="l">samīkṣya vātarogeṣu yathāvasthaṃ prayojayet// </div>
            <div class="l">pañcakāsān śiraḥkampaṃ śūlaṃ vaṅkṣaṇayonijam/ </div>
            <div class="l">sarvāṅgaikāṅgarogāṃśca saplīhordhvānilāñjayet// </div>
            <div class="l">iti rāsnāghṛtam/ </div>
            <div class="l">viḍaṅgaṃ nāgaraṃ rāsnā pippalī hiṅgu saindhavam/ </div>
            <div class="l">bhārgī kṣāraśca taccūrṇaṃ pibedvā ghṛtamātrayā// </div>
            <div class="l">sakaphe+anilaje kāse śvāsahikkāhatāgniṣu/ </div>
            <div class="l">dvau kṣārau pañcakolāni pañcava lavaṇāni ca// </div>
            <div class="l">śaṭīnāgarakodīcyakalkaṃ vā vastragālitam/ </div>
            <div class="l">pāyayeta ghṛtonmiśraṃ vātakāsanibarhaṇam// </div>
            <div class="l">durālabhāṃ śaṭīṃ drākṣāṃ śṛṅgaveraṃ sitopalām/ </div>
            <div class="l">lihyāt karkaṭaśṛṅgīṃ ca kāse tailena vātaje// </div>
            <div class="l">duḥsparśāṃ pippalīṃ mustaṃ bhārgīṃ karkaṭakīṃ śaṭīm/ </div>
            <div class="l">purāṇaguḍatailābhyāṃ cūrṇitaṃ vā+api lehayet// </div>
            <div class="l">viḍaṅgaṃ saindhavaṃ kuṣṭhaṃ vyoṣaṃ hiṅgu manaḥśilām/ </div>
            <div class="l">&amp;madhusarpiryutaṃ kāsahikkāśvāsaṃ jayellihan// </div>
            <div class="l">citrakaṃ pippalīmūlaṃ vyoṣaṃ hiṅgu durālabhām/ </div>
            <div class="l">śaṭīṃ puṣkaramūlaṃ ca śreyasīṃ surasāṃ vacām// </div>
            <div class="l">bhārgīṃ chinnaruhāṃ rāsnāṃ śṛṅgīṃ drākṣāṃ ca kārṣikān/ </div>
            <div class="l">&amp;kalkānardhatulākvāthe nidigdhyāḥ palaviṃśatim// </div>
            <div class="l">dattvā matsyaṇḍikāyāśca ghṛtācca kuḍavaṃ pacet/ </div>
            <div class="l">siddhaṃ śītaṃ pṛthak kṣaudrapippalīkuḍavānvitam// </div>
            <div class="l">catuṣpalaṃ tugākṣīryāścūrṇitaṃ tatra dāpayet/ </div>
            <div class="l">lehayet kāsahṛdrogaśvāsagulmanivāraṇam// </div>
            <div class="l">iti citrakādilehaḥ/ </div>
            <div class="l">daśamūlīṃ svayaṅguptāṃ śaṅkhapuṣpīṃ śaṭīṃ balām/ </div>
            <div class="l">hastipippalyapāmārgapippalīmūlacitrakān// </div>
            <div class="l">bhārgīṃ puṣkaramūlaṃ ca dvipalāṃśaṃ yavāḍhakam/ </div>
            <div class="l">harītakīśataṃ caikaṃ jale pañcāḍhake pacet// </div>
            <div class="l">yavaiḥ svinnaiḥ kaṣāyaṃ taṃ pūtaṃ taccābhayāśatam/ </div>
            <div class="l">pacedguḍatulāṃ dattvā kuḍavaṃ ca pṛthagghṛtāt// </div>
            <div class="l">tailāt sapippalīcūrṇāt siddhaśīte ca mākṣikāt/ </div>
            <div class="l">lihyāddve cābhaye nityamataḥ khādedrasāyanāt// </div>
            <div class="l">tadvalīpalitaṃ hanti varṇāyurbalavardhanam/ </div>
            <div class="l">pañcakāsān kṣayaṃ śvāsaṃ hikkāṃ ca viṣamajvaram// </div>
            <div class="l">hanyāttathā+arśograhaṇīhṛdrogārucipīnasān/ </div>
            <div class="l">agastyavihitaṃ śreṣṭhaṃ rasāyanamidaṃ śubham// </div>
            <div class="l">ityagastyaharītakī/ </div>
            <div class="l">saindhavaṃ pippalīṃ bhārgīṃ śṛṅgaveraṃ durālabhām/ </div>
            <div class="l">dāḍimāmlena koṣṇena bhārgīnāgaramambunā// </div>
            <div class="l">&amp;pibet khadirasāraṃ vā madirādadhimastubhiḥ/ </div>
            <div class="l">athavā pippalīkalkaṃ ghṛtabhṛṣṭaṃ sasaindhavam// </div>
            <div class="l">śirasaḥ pīḍane srāve nāsāyā hṛdi tāmyati/ </div>
            <div class="l">kāsapratiśyāyavatāṃ dhūmaṃ vaidyaḥ prayojayet// </div>
            <div class="l">daśāṅgulonmitāṃ nāḍīmathavā+aṣṭāṅgulonmitām/ </div>
            <div class="l">śarāvasaṃpuṭacchidre kṛtvā jihmāṃ vicakṣaṇaḥ// </div>
            <div class="l">vairecanaṃ mukhenaiva kāsavān dhūmamāpibet/ </div>
            <div class="l">tamuraḥ kevalaṃ prāptaṃ mukhenaivodvamet punaḥ// </div>
            <div class="l">sa hyasya taikṣṇyādvicchidya śleṣmāṇamurasi sthitam/ </div>
            <div class="l">niṣkṛṣya śamayet kāsaṃ vātaśleṣmasamudbhavam// </div>
            <div class="l">manaḥśilālamadhukamāṃsīmusteṅgudaiḥ pibet/ </div>
            <div class="l">dhūmaṃ tasyānu ca kṣīraṃ sukhoṣṇaṃ saguḍaṃ pibet// </div>
            <div class="l">eṣa kāsān pṛthagdoṣasannipātasamudbhavān/ </div>
            <div class="l">dhūmo hanyādasaṃsiddhānanyairyogaśatairapi// </div>
            <div class="l">prapauṇḍarīkaṃ madhukaṃ śārṅgeṣṭāṃ samanaḥśilām/ </div>
            <div class="l">maricaṃ pippalīṃ drākṣāmelāṃ surasamañjarīm// </div>
            <div class="l">kṛtvā vartīṃ pibeddhūmaṃ kṣaumacelānuvartitām/ </div>
            <div class="l">ghṛtāktāmanu ca kṣīraṃ guḍodakamathāpi vā// </div>
            <div class="l">manaḥśilailāmaricakṣārāñjanakuṭannaṭaiḥ/ </div>
            <div class="l">&amp;vaṃśalekhanasevyālakṣaumalaktakarohiṣaiḥ// </div>
            <div class="l">pūrvakalpena dhūmo+ayaṃ sānupāno vidhīyate/ </div>
            <div class="l">manaḥśilāle tadvacca pippalīnāgaraiḥ saha// </div>
            <div class="l">tvagaiṅgudī bṛhatyau dve tālamūlī manaḥśilā/ </div>
            <div class="l">kārpāsāsthyaśvagandhā ca dhūmaḥ kāsavināśanaḥ// </div>
            <div class="l">grāmyānūpaudakaiḥ śāliyavagodhūmaṣaṣṭikān/ </div>
            <div class="l">rasairmāṣātmaguptānāṃ yūṣairvā bhojayeddhitān// </div>
            <div class="l">yavānīpippalībilvamadhyanāgaracitrakaiḥ/ </div>
            <div class="l">rāsnājājīpṛthakparṇīpalāśaśaṭipauṣkaraiḥ// </div>
            <div class="l">snigdhāmlalavaṇāṃ siddhāṃ peyāmanilaje pibet/ </div>
            <div class="l">kaṭīhṛtpārśvakoṣṭhārtiśvāsahikkāpraṇāśinīm// </div>
            <div class="l">daśamūlarase tadvatpañcakolaguḍānvitām/ </div>
            <div class="l">siddhāṃ samatilāṃ dadyātkṣīre vā+api sasaindhavām// </div>
            <div class="l">mātsyakaukkuṭavārāhairāmiṣairvā ghṛtānvitām/ </div>
            <div class="l">&amp;siddhāṃ sasaindhavāṃ peyāṃ vātakāsī pibennaraḥ// </div>
            <div class="l">vāstuko vāyasīśākaṃ mūlakaṃ suniṣaṇṇakam/ </div>
            <div class="l">snehāstailādayo bhakṣyāḥ kṣīrekṣurasagauḍikāḥ// </div>
            <div class="l">dadhyāranālāmlaphalaprasannāpānameva ca/ </div>
            <div class="l">śasyate vātakāse tu svādvamlalavaṇāni ca// </div>
            <div class="l">iti vātakāsacikitsā/ </div>
            <div class="l">paittike sakaphe kāse vamanaṃ sarpiṣā hitam/ </div>
            <div class="l">tathā madanakāśmaryamadhukakkathitairjalaiḥ// </div>
            <div class="l">yaṣṭyāhvaphalakalkairvā vidārīkṣurasāyutaiḥ/ </div>
            <div class="l">hṛtadoṣastataḥ śītaṃ madhuraṃ ca kramaṃ bhajet// </div>
            <div class="l">paitte tanukaphe kāse trivṛtāṃ madhurairyutām/ </div>
            <div class="l">dadyādghanakaphe tiktairvirekārthe yutāṃ bhiṣak// </div>
            <div class="l">snigdhaśītastanukaphe rūkṣaśītaḥ kaphe ghane/ </div>
            <div class="l">kramaḥ kāryaḥ paraṃ bhojyaiḥ snehairlehaiśca śasyate// </div>
            <div class="l">śṛṅgāṭakaṃ padmabījaṃ nīlīsārāṇi pippalī/ </div>
            <div class="l">pippalīmustayaṣṭyāhvadrākṣāmūrvāmahauṣadham// </div>
            <div class="l">lājā+amṛtaphalā drākṣā tvakkṣīrī pippalī sitā/ </div>
            <div class="l">pippalīpadmakadrākṣā bṛhatyāśca phalādrasaḥ// </div>
            <div class="l">kharjūraṃ pippalī vāṃśī śvadaṃṣṭrā ceti pañca te/ </div>
            <div class="l">ghṛtakṣaudrayutā lehāḥ ślokārdhaiḥ pittakāsinām// </div>
            <div class="l">śarkarācandanadrākṣāmadhudhātrīphalotpalaiḥ/ </div>
            <div class="l">paitte, samustamaricaḥ sakaphe, saghṛto+anile// </div>
            <div class="l">mṛdvīkārdhaśataṃ triṃśatpippalīḥ śarkarāpalam/ </div>
            <div class="l">lehayenmadhunā gorvā &amp;kṣīrapaṃ ca śakṛdrasam// </div>
            <div class="l">tvagelāvyoṣamṛdvīkāpippalīmūlapauṣkaraiḥ/ </div>
            <div class="l">lājāmustaśaṭīrāsnādhātrīphalabibhītakaiḥ// </div>
            <div class="l">śarkarākṣaudrasarpirbhirlehaḥ kāsavināśanaḥ/ </div>
            <div class="l">śvāsaṃ hikkāṃ kṣayaṃ caiva hṛdrogaṃ ca praṇāśayet// </div>
            <div class="l">pippalyāmalakaṃ drākṣāṃ lākṣāṃ lājāṃ sitopalām/ </div>
            <div class="l">kṣīre paktvā ghanaṃ śītaṃ lihyāt kṣaudrāṣṭabhāgikam// </div>
            <div class="l">vidārīkṣumṛṇālānāṃ rasān kṣīraṃ sitopalām/ </div>
            <div class="l">pibedvā madhusaṃyuktaṃ pittakāsaharaṃ param// </div>
            <div class="l">madhurairjāṅgalarasaiḥ śyāmākayavakodravāḥ/ </div>
            <div class="l">mudgādiyūṣaiḥ śākaiśca tiktakairmātrayā hitāḥ// </div>
            <div class="l">ghanaśleṣmaṇi lehāstu tiktakā madhusaṃyutāḥ/ </div>
            <div class="l">śālayaḥ syustanukaphe ṣaṣṭikāśca rasādibhiḥ// </div>
            <div class="l">śarkarāmbho+anupānārthaṃ drākṣekṣūṇāṃ rasāḥ payaḥ/ </div>
            <div class="l">sarvaṃ ca madhuraṃ śītamavidāhi praśasyate// </div>
            <div class="l">kākolībṛhatīmedāyugmaiḥ savṛṣanāgaraiḥ/ </div>
            <div class="l">pittakāse rasān kṣīraṃ yūṣāṃścāpyupakalpayet// </div>
            <div class="l">śarādipañcamūlasya pippalīdrākṣayostathā/ </div>
            <div class="l">kaṣāyeṇa śṛtaṃ kṣīraṃ pibet samadhuśarkaram// </div>
            <div class="l">sthirāsitāpṛśniparṇīśrāvaṇībṛhatīyugaiḥ/ </div>
            <div class="l">jīvakarṣabhakākolītāmalakyṛddhijīvakaiḥ// </div>
            <div class="l">śṛtaṃ payaḥ pibet kāsī jvarī dāhī kṣatakṣayī/ </div>
            <div class="l">tajjaṃ vā sādhayet sarpiḥ sakṣīrekṣurasaṃ bhiṣak// </div>
            <div class="l">jīvakādyairmadhurakaiḥ phalaiścābhiṣukādibhiḥ/ </div>
            <div class="l">kalkaistrikārṣikaiḥ siddhe pūtaśīte pradāpayet// </div>
            <div class="l">śarkarāpippalīcūrṇaṃ tvakkṣīryā maricasya ca/ </div>
            <div class="l">śṛṅgāṭakasya cāvāpya kṣaudragarbhānpalonmitān// </div>
            <div class="l">guḍān godhūmacūrṇena kṛtvā khādeddhitāśanaḥ/ </div>
            <div class="l">śukrāsṛgdoṣaśoṣeṣu kāse kṣīṇakṣateṣu ca// </div>
            <div class="l">śarkarānāgarodīcyaṃ kaṇṭakārīṃ śaṭīṃ samam/ </div>
            <div class="l">piṣṭvā rasaṃ pibetpūtaṃ vastreṇa ghṛtamūrcchitam// </div>
            <div class="l">mahiṣyajāvigokṣīradhātrīphalarasaiḥ samaiḥ/ </div>
            <div class="l">sarpiḥ siddhaṃ pibedyuktyā pittakāsanibarhaṇam// </div>
            <div class="l">iti pittakāsacikitsā/ </div>
            <div class="l">balinaṃ vamanairādau śodhitaṃ kaphakāsinam/ </div>
            <div class="l">yavānnaiḥ kaṭurūkṣoṣṇaiḥ kaphaghnaiścāpyupācaret// </div>
            <div class="l">pippalīkṣārikairyūṣaiḥ kaulatthairmūlakasya ca/ </div>
            <div class="l">laghūnyannāni bhuñjīta rasairvā kaṭukānvitaiḥ// </div>
            <div class="l">dhānvabailarasaiḥ snehaistilasarṣapabilvajaiḥ/ </div>
            <div class="l">madhvamloṣṇāmbutakraṃ vā madyaṃ vā nigadaṃ pibet// </div>
            <div class="l">pauṣkarāragvadhaṃ mūlaṃ paṭolaṃ tairniśāsthitam/ </div>
            <div class="l">jalaṃ madhuyutaṃ peyaṃ kāleṣvannasya vā triṣu// </div>
            <div class="l">kaṭphalaṃ kattṛṇaṃ bhārgīṃ mustaṃ dhānyaṃ vacābhaye/ </div>
            <div class="l">śuṇṭhīṃ parpaṭakaṃ śṛṅgīṃ surāhvaṃ ca śṛtaṃ jale// </div>
            <div class="l">madhuhiṅguyutaṃ peyaṃ kāse vātakaphātmake/ </div>
            <div class="l">kaṇṭharoge mukhe śūne śvāsahikkājvareṣu ca// </div>
            <div class="l">pāṭhāṃ śuṇṭhīṃ mūrvāṃ gavākṣīṃ mustapippalīm/ </div>
            <div class="l">piṣṭvā gharmāmbunā hiṅgusaindhavābhyāṃ yutāṃ pibet// </div>
            <div class="l">nāgarātiviṣe mustaṃ śṛṅgīṃ karkaṭakasya ca/ </div>
            <div class="l">harītakīṃ śaṭīṃ caiva tenaiva vidhinā pibet// </div>
            <div class="l">tailabhṛṣṭaṃ ca pippalyāḥ kalkākṣaṃ sasitopalam/ </div>
            <div class="l">pibedvā śleṣmakāsaghnaṃ kulattharasasaṃyutam// </div>
            <div class="l">kāsamardāśvaviṭbhṛṅgarājavārtākajo rasaḥ/ </div>
            <div class="l">sakṣaudraḥ kaphakāsaghnaḥ surasasyāsitasya ca// </div>
            <div class="l">devadāru śaṭī rāsnā karkaṭākhyā durālabhā/ </div>
            <div class="l">pippalī nāgaraṃ mustaṃ pathyādhātrīsitopalāḥ// </div>
            <div class="l">madhutailayutāvetau lehau vātānuge kaphe/ </div>
            <div class="l">pippalī pippalīmūlaṃ citrako hastipippalī// </div>
            <div class="l">pathyā tāmalakī dhātrī bhadramustā ca pippalī/ </div>
            <div class="l">devadārvabhayā mustaṃ pippalī viśvabheṣajam// </div>
            <div class="l">viśālā pippalī mustaṃ trivṛtā ceti lehayet/ </div>
            <div class="l">caturo madhunā lehān kaphakāsaharān bhiṣak// </div>
            <div class="l">sauvarcalābhayādhātrīpippalīkṣāranāgaram/ </div>
            <div class="l">cūrṇitaṃ sarpiṣā vātakaphakāsaharaṃ pibet// </div>
            <div class="l">daśamūlāḍhake prasthaṃ ghṛtasyākṣasamaiḥ pacet/ </div>
            <div class="l">puṣkarāhvaśaṭībilvasurasavyoṣahiṅgubhiḥ// </div>
            <div class="l">peyānupānaṃ tat peyaṃ kāse vātakaphātmake/ </div>
            <div class="l">śvāsarogeṣu sarveṣu kaphavātātmakeṣu ca// </div>
            <div class="l">iti daśamūlādighṛtam/ </div>
            <div class="l">samūlaphalapatrāyāḥ kaṇṭakāryā rasāḍhake/ </div>
            <div class="l">ghṛtaprasthaṃ balāvyoṣaviḍaṅgaśaṭicitrakaiḥ// </div>
            <div class="l">sauvarcalayavakṣārapippalīmūlapauṣkaraiḥ/ </div>
            <div class="l">vṛścīrabṛhatīpathyāyavānīdāḍimardhibhiḥ// </div>
            <div class="l">drākṣāpunarnavācavyadurālambhāmlavetasaiḥ/ </div>
            <div class="l">śṛṅgītāmalakībhārgīrāsnāgokṣurakaiḥ pacet// </div>
            <div class="l">kalkaistat sarvakāseṣu hikkāśvāseṣu śasyate/ </div>
            <div class="l">kaṇṭakārīghṛtaṃ hyetat kaphavyādhinisūdanam// </div>
            <div class="l">iti kaṇṭakārīghṛtam/ </div>
            <div class="l">kulattharasayuktaṃ vā pañcakolaśṛtaṃ ghṛtam/ </div>
            <div class="l">pāyayet kaphaje kāse hikkāśvāse ca śasyate// </div>
            <div class="l">iti kulatthādighṛtam/ </div>
            <div class="l">dhūmāṃstāneva dadyācca ye proktā vātakāsinām/ </div>
            <div class="l">kośātakīphalānmadhyaṃ pibedvā samanaḥśilam// </div>
            <div class="l">tamakaḥ kaphakāse tu syāccet pittānubandhajaḥ/ </div>
            <div class="l">pittakāsakriyāṃ tatra yathāvasthaṃ prayojayet// </div>
            <div class="l">vāte kaphānubandhe tu kuryāt kaphaharīṃ kriyām/ </div>
            <div class="l">pittānubandhayorvātakaphayoḥ pittanāśinīm// </div>
            <div class="l">ārdre virūkṣaṇaṃ, śuṣke snigdhaṃ, vātakaphātmake/ </div>
            <div class="l">kāse+annapānaṃ kaphaje sapitte tiktasaṃyutam// </div>
            <div class="l">iti kaphajakāsacikitsā/ </div>
            <div class="l">kāsamātyayikaṃ matvā kṣatajaṃ tvarayā jayet/ </div>
            <div class="l">madhurairjīvanīyaiśca balamāṃsavivardhanaiḥ// </div>
            <div class="l">pippalī madhukaṃ piṣṭaṃ kārṣikaṃ sasitopalam/ </div>
            <div class="l">prāsthikaṃ gavyamājaṃ ca kṣīramikṣurasastathā// </div>
            <div class="l">yavagodhūmamṛdvīkācūrṇamāmalakādrasaḥ/ </div>
            <div class="l">tailaṃ ca prasṛtāṃśāni tat sarvaṃ mṛdunā+agninā// </div>
            <div class="l">pacellehaṃ ghṛtakṣaudrayuktaḥ sa kṣatakāsahā/ </div>
            <div class="l">śvāsahṛdrogakārśyeṣu hito vṛddhe+alparetasi// </div>
            <div class="l">kṣatakāsābhibhūtānāṃ vṛttiḥ syāt pittakāsikī/ </div>
            <div class="l">kṣīrasarpirmadhuprāyā saṃsarge tu viśeṣaṇam// </div>
            <div class="l">vātapittārdite+abhyaṅgo gātrabhede ghṛtairhitaḥ/ </div>
            <div class="l">tailairmārutarogaghnaiḥ pīḍyamāne ca vāyunā// </div>
            <div class="l">hṛtpārśvārtiṣu pānaṃ syājjīvanīyasya sarpiṣaḥ/ </div>
            <div class="l">sadāhaṃ kāsino raktaṃ ṣṭhīvataḥ sabale+anale// </div>
            <div class="l">māṃsocitebhyaḥ kṣāmebhyo lāvādīnāṃ rasā hitāḥ/ </div>
            <div class="l">tṛṣṇārtānāṃ payaśchāgaṃ śaramūlādibhiḥ śṛtam// </div>
            <div class="l">rakte srotobhya āsyādvā+apyāgate kṣīrajaṃ ghṛtam/ </div>
            <div class="l">nasyaṃ pānaṃ yavāgūrvā śrānte kṣāme hatānale// </div>
            <div class="l">stambhāyāmeṣu mahatīṃ mātrāṃ vā sarpiṣaḥ pibet/ </div>
            <div class="l">kuryādvā vātarogaghnaṃ pittaraktāvirodhi yat// </div>
            <div class="l">nivṛtte kṣatadoṣe tu kaphe vṛddha &amp;uraḥ kṣate/ </div>
            <div class="l">dālyate kāsino yasya sa dhūmānnā pibedimān// </div>
            <div class="l">dve mede madhukraṃ dve ca bale taiḥ kṣaumalaktakaiḥ/ </div>
            <div class="l">vartitairdhūmamāpīya jīvanīyaghṛtaṃ pibet// </div>
            <div class="l">manaḥśilāpalāśājagandhātvakkṣīrināgaraiḥ/ </div>
            <div class="l">bhāvayitvā pibet kṣaumamanu cekṣuguḍodakam// </div>
            <div class="l">piṣṭvā manaḥśilāṃ tulyāmārdrayā vaṭaśuṅgayā/ </div>
            <div class="l">sasarpiṣkaṃ pibeddhūmaṃ tittiripratibhojanam// </div>
            <div class="l">bhāvitaṃ jīvanīyairvā kuliṅgāṇḍarasāyutaiḥ/ </div>
            <div class="l">kṣaumaṃ dhūmaṃ pibet kṣīraṃ śṛtaṃ cāyoguḍairanu// </div>
            <div class="l">iti kṣatajakāsacikitsā/ </div>
            <div class="l">saṃpūrṇarūpaṃ kṣayajaṃ durbalasya vivarjayet/ </div>
            <div class="l">navotthitaṃ balavataḥ pratyākhyāyācaret kriyām// </div>
            <div class="l">tasmai bṛṃhaṇamevādau kuryādagneśca dīpanam/ </div>
            <div class="l">bahudoṣāya sasnehaṃ mṛdu dadyādvirecanam// </div>
            <div class="l">śampākena trivṛtayā mṛdvīkārasayuktayā/ </div>
            <div class="l">tilvakasya kaṣāyeṇa vidārīsvarasena ca// </div>
            <div class="l">sarpiḥ siddhaṃ pibedyuktyā kṣīṇadeho viśodhanam/ </div>
            <div class="l">(hitaṃ taddehabalayorasya saṃrakṣaṇaṃ &amp;matam//) </div>
            <div class="l"> pitte kaphe ca saṃkṣīṇe parikṣīṇeṣu dhātuṣu/ </div>
            <div class="l">ghṛtaṃ karkaṭakīkṣīradvibalāsādhitaṃ pibet// </div>
            <div class="l">vidārībhiḥ kadambairvā tālasasyaistathā śṛtam/ </div>
            <div class="l">ghṛtaṃ payaśca mūtrasya vaivarṇye kṛcchranirgame// </div>
            <div class="l">śūne savedane meḍhre pāyau saśroṇivaṃkṣaṇe/ </div>
            <div class="l">ghṛtamaṇḍena &amp;madhunā+anuvāsyo miśrakeṇa vā// </div>
            <div class="l">jāṅgalaiḥ pratibhuktasya vartakādyā bileśayāḥ/ </div>
            <div class="l">kramaśaḥ prasahāścaiva prayojyāḥ piśitāśinaḥ// </div>
            <div class="l">auṣṇyāt pramāthibhāvācca srotobhyaścyāvayanti te/ </div>
            <div class="l">kaphaṃ, śuddhaiśca taiḥ puṣṭiṃ kuryātsamyagvahanrasaḥ// </div>
            <div class="l">dvipañcamūlītriphalācavikābhārgicitrakaiḥ/ </div>
            <div class="l">kulatthapippalīmūlapāṭhakolayavairjale// </div>
            <div class="l">śṛtairnāgaraduḥsparśāpippalīśaṭipauṣkaraiḥ/ </div>
            <div class="l">kalaiḥ karkaṭaśṛṅgyā ca samaiḥ sarpirvipācayet// </div>
            <div class="l">siddhe+asmiṃścūrṇitau kṣārau dvau pañca lavaṇāni ca/ </div>
            <div class="l">dattvā yuktyā pibenmātrāṃ kṣayakāsanipīḍitaḥ// </div>
            <div class="l">iti dvipañcamūlādighṛtam/ </div>
            <div class="l">guḍūcīṃ pippalīṃ mūrvāṃ haridrāṃ śreyasīṃ vacām/ </div>
            <div class="l">nidigdhikāṃ kāsamardaṃ pāṭhāṃ citrakanāgaram// </div>
            <div class="l">jale caturguṇe paktvā pādaśeṣeṇa tatsamam/ </div>
            <div class="l">siddhaṃ sarpiḥ pibedgulmaśvāsārtikṣayakāsanut// </div>
            <div class="l">iti guḍūcyādighṛtam/ </div>
            <div class="l">kāsamardābhayāmustapāṭhākaṭphalanāgaraiḥ/ </div>
            <div class="l">pippalīkaṭukādrākṣākāśmaryasurasaistathā// </div>
            <div class="l">akṣamātrairghṛtaprasthaṃ kṣīradrākṣārasāḍhake/ </div>
            <div class="l">pacecchoṣajvaraplīhasarvakāsaharaṃ śivam// </div>
            <div class="l">dhātrīphalaiḥ kṣīrasiddhaiḥ sarpirvā+apyavacūrṇitam/ </div>
            <div class="l">dviguṇe dāḍimarase vipakvaṃ vyoṣasaṃyutam// </div>
            <div class="l">pibedupari bhaktasya yavakṣāraghṛtaṃ naraḥ/ </div>
            <div class="l">pippalīguḍasiddhaṃ vā cchāgakṣīrayutaṃ ghṛtam// </div>
            <div class="l">etānyagnivivṛddhyarthaṃ sarpīṃṣi kṣayakāsinām/ </div>
            <div class="l">syurdoṣabaddhakoṣṭhoraḥsrotasāṃ ca viśuddhaye// </div>
            <div class="l">harītakīryavakvāthadvyāḍhake viṃśatiṃ pacet/ </div>
            <div class="l">svinnā mṛditvā tāstasmin purāṇaṃ guḍaṣaṭpalam// </div>
            <div class="l">dadyānmanaḥśilākarṣaṃ karṣāṃrdhaṃ ca rasāñjanāt/ </div>
            <div class="l">kuḍavārdhaṃ ca pipplyāḥ sa lehaḥ śvāsakāsanut// </div>
            <div class="l">iti harītakīlehaḥ/ </div>
            <div class="l">śvāvidhaḥ sūcayo dagdhāḥ saghṛtakṣaudraśarkarāḥ/ </div>
            <div class="l">śvāsakāsaharā barhipādau vā kṣaudrasarpiṣā// </div>
            <div class="l">eraṇḍapatrakṣāraṃ vā vyoṣatailaguḍānvitam/ </div>
            <div class="l">lihyādetena vidhinā surasairaṇḍapatrajam// </div>
            <div class="l">drākṣāpadmakavārtākapippalīḥ kṣaudrasarpiṣā/ </div>
            <div class="l">lihyāttryūṣaṇacūrṇaṃ vā purāṇaguḍasarpiṣā// </div>
            <div class="l">citrakaṃ triphalājājī karkaṭākhyā kaṭutrikam/ </div>
            <div class="l">drākṣāṃ ca kṣaudrasarpirbhyāṃ lihyādadyādguḍena vā// </div>
            <div class="l">padmakaṃ triphalāṃ vyoṣaṃ viḍaṅgaṃ suradāru ca/ </div>
            <div class="l">balāṃ rāsnāṃ ca tulyāni sūkṣmacūrṇāni kārayet// </div>
            <div class="l">sarvairebhiḥ samaṃ cūrṇaiḥ pṛthak kṣaudraṃ ghṛtaṃ sitām/ </div>
            <div class="l">vimathya lehayellehaṃ sarvakāsaharaṃ śivam// </div>
            <div class="l">jīvantīṃ madhukaṃ pāṭhāṃ tvakkṣīrīṃ triphalāṃ śaṭīm/ </div>
            <div class="l">mustaile padmakaṃ drākṣāṃ dve bṛhatyau vitunnakam// </div>
            <div class="l">sārivāṃ pauṣkaraṃ mūlaṃ karkaṭākhyāṃ rasāñjanam/ </div>
            <div class="l">punarnavāṃ loharajastrāyamāṇāṃ yavānikām// </div>
            <div class="l">bhārgīṃ tāmalakīmṛddhiṃ viḍaṅgaṃ dhanvayāsakam/ </div>
            <div class="l">kṣāracitrakacavyāmlavetasavyoṣadāru ca// </div>
            <div class="l">cūrṇīkṛtya samāṃśāni lehayet kṣaudrasarpiṣā/ </div>
            <div class="l">cūrṇātpāṇitalaṃ pañca kāsānetad vyapohati// </div>
            <div class="l">iti padmakādilehaḥ/ </div>
            <div class="l">lihyānmaricacūrṇaṃ vā saghṛtakṣaudraśarkaram/ </div>
            <div class="l">badarīpatrakalkaṃ vā ghṛtabhṛṣṭaṃ sasaindhavam// </div>
            <div class="l">&amp;svarabhede ca kāse ca lehametaṃ prayojayet/ </div>
            <div class="l">patrakalkaṃ ghṛtairbhṛṣṭaṃ tilvakasya saśarkaram// </div>
            <div class="l">peyā cotkārikā ccharditṛṭkāsāmātisāranut/ </div>
            <div class="l">gaurasarṣapagaṇḍīraviḍaṅgavyoṣacitrakān/ </div>
            <div class="l">sābhayān sādhayettoye yavāgūṃ tena cāmbhasā// </div>
            <div class="l">sasarpirlavaṇāṃ kāse hikkāśvāse sapīnase/ </div>
            <div class="l">pāṇḍvāmaye kṣaye &amp;śothe karṇaśūle ca dāpayet// </div>
            <div class="l">kaṇṭakārīrase siddho mudgayūṣaḥ susaṃskṛtaḥ/ </div>
            <div class="l">sagaurāmalakaḥ sāmlaḥ sarvakāsabhiṣagjitam// </div>
            <div class="l">vātaghnauṣadhaniṣkvāthaṃ kṣīraṃ yūṣān rasānapi/ </div>
            <div class="l">vaiṣkirapratudān bailān dāpayet kṣayakāsine// </div>
            <div class="l">kṣatakāse ca ye dhūmāḥ sānupānā nidarśitāḥ/ </div>
            <div class="l">kṣayakāse+api tāneva yathāvasthaṃ prayojayet// </div>
            <div class="l">dīpanaṃ bṛṃhaṇaṃ caiva srotasāṃ ca viśodhanam/ </div>
            <div class="l">vyatyāsātkṣayakāsibhyo balyaṃ sarvaṃ hitaṃ bhavet// </div>
            <div class="l">sannipātabhavo+apyeṣa kṣayakāsaḥ sudāruṇaḥ/ </div>
            <div class="l">sannipātahitaṃ tasmāt sadā kāryaṃ bhiṣagjitam// </div>
            <div class="l">doṣānubalayogācca haredrogabalābalam/ </div>
            <div class="l">kāseṣveṣu garīyāṃsaṃ jānīyāduttarottaram// </div>
            <div class="l">bhojyaṃ pānāni sarpīṃṣi &amp;lehāśca saha pānakaiḥ/ </div>
            <div class="l">kṣīraṃ sarpirguḍā dhūmāḥ kāsabhaiṣajyasaṃgrahaḥ// </div>
          </div>
          <p id="CS.6.18.191"><a name="CS.6.18.191"><!--anchor--></a>tatra ślokaḥ---</p>
          <div class="lg">
            <div class="l">saṃkhyā nimittaṃ rūpāṇi sādhyāsādhyatvameva ca/ </div>
            <div class="l">kāsānāṃ bheḍajaṃ proktaṃ garīyastvaṃ ca kāsinaḥ// </div>
          </div>
          <p><a name="idp10999264"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite cikitsāsthāne
            kāsacikitsitaṃ nāmāṣṭādaśo+adhyāyaḥ//18// </p>
        </div>



        <div class="teidiv1" id="div2_body.1_div1.6_div2.19"><h3><a name="body.1_div1.6_div2.19"></a>6.19.  ekonaviṃśo+adhyāyaḥ/</h3>
          
          <p id="CS.6.19.1"><a name="CS.6.19.1"><!--anchor--></a>athāto+atīsāracikitsitaṃ vyākhyāsyāmaḥ// </p>
          <p id="CS.6.19.2"><a name="CS.6.19.2"><!--anchor--></a>iti ha smāha bhagavānātreyaḥ// </p>
          <p id="CS.6.19.3"><a name="CS.6.19.3"><!--anchor--></a>bhagavantaṃ khalvātreyaṃ kṛtāhnikaṃ
            hutāgnihotramāsīnamṛṣigaṇaparivṛtamuttare himavataḥ pārśve vinayādupetyābhivādya
            cāgniveśa uvāca --- bhagavan! atīsārasya prāgutpattinimittalakṣaṇopaśamanāni
            prajānugrahārthamākhyātumarhasīti// </p>
          <p id="CS.6.19.4"><a name="CS.6.19.4"><!--anchor--></a>atha bhagavān punarvasurātreyastadagniveśavacanamanuniśamyovāca ---
            śrūyatāmagniveśa! sarvametadakhilena vākhyāyamānam/ </p>
          <p><a name="idp11004416"><!--anchor--></a>ādikāle khalu yajñeṣu paśavaḥ samālabhanīyā babhūvurnālambhāya prakriyante sma/ </p>
          <p><a name="idp11004912"><!--anchor--></a>tato dakṣayajñaṃ pratyavarakālaṃ manoḥ putrāṇāṃ nariṣyannābhāgekṣvākunṛgaśaryātyādīnāṃ
            kratuṣu paśūnāmevābhyanujñānāt paśavaḥ prokṣaṇamavāpuḥ/ </p>
          <p><a name="idp11005728"><!--anchor--></a>ataśca pratyavarakālaṃ pṛṣadhreṇa dīrghasatreṇa yajatā paśūnāmalābhādgavāmālambhaḥ
            pravartitaḥ/ </p>
          <p><a name="idp11006400"><!--anchor--></a>taṃ dṛṣṭvā pravyathitā bhūtagaṇāḥ, teṣāṃ copayogādupākṛtānāṃ gavāṃ
            &amp;gauravādauṣṇyādasātmyatvādaśastopayogāccopahatāgnīnāmupahatamanasāṃ cātīsāraḥ
            pūrvamutpannaḥ pṛṣadhrayajñe// </p>
          <p id="CS.6.19.5"><a name="CS.6.19.5"><!--anchor--></a>athāvarakālaṃ vātalasya vātātapavyāyāmātimātriniṣeviṇo
            rūkṣālpapramitāśinastīkṣṇamadyavyavāyanityasyodāvartayataśca vegān vāyuḥ;
            prakopamāpadyate, paktā copahanyate; sa vāyuḥ kupito+agnāvupahate mūtrasvedau
            purīṣāśayamupahṛtya, tābhyāṃ purīṣaṃ dravīkṛtya, atīsārāya prakalpate/ </p>
          <p><a name="idp11008784"><!--anchor--></a>tasya rūpāṇi---vijjalamāmaṃ viplutamavasādi rūkṣaṃ dravaṃ
            saśūlamāmagandhamīṣacchabdamaśabdaṃ vā vibaddhamūtravātamatisāryate purīṣaṃ,
            vāyuścāntaḥkoṣṭhe saśabdaśūlastiryak carati vibaddha ityāmātisāro vātāt/ </p>
          <p><a name="idp11009744"><!--anchor--></a>pakvaṃ vā vibaddhamalpālpaṃ saśabdaṃ saśūlaphenapicchāparikartikaṃ hṛṣṭaromā
            viniḥśvasañ śuṣkamukhaḥ kaṭyūrutrikajānupṛṣṭhapārśvaśūlī bhraṣṭagudo
            muhurmuhurvigrathitamupaveśyate purīṣaṃ vātāt; tamāhuranugrathitamityeke,
            vātānugrathitavarcastvāt// </p>
          <p id="CS.6.19.6"><a name="CS.6.19.6"><!--anchor--></a>pittalasya punaramlalavaṇakaṭukakṣāroṣṇatīkṣṇātimātraniṣeviṇaḥ
            pratatāgnisūryasaṃtāpoṣṇamārutopahatagātrasya krodherṣyābahulasya pittaṃ
            prakopamāpadyate/ </p>
          <p><a name="idp11011824"><!--anchor--></a>tat prakupitaṃ dravatvādūṣmāṇamupahatya purīṣāśayavisṛtamauṣṇyād dravatvāt saratvācca
            bhittvā purīṣamatisārāya prakalpate/ </p>
          <p><a name="idp11012560"><!--anchor--></a>tasya rūpāṇi---hāridraṃ haritaṃ nīlaṃ kṛṣṇaṃ
            &amp;raktapittopahitamatidurgandhamatisāryate purīṣaṃ,
            tṛṣṇādāhasvedamūrcchāśūlabradhnasaṃtāpapākaparīta iti pittātisāraḥ// </p>
          <p id="CS.6.19.7"><a name="CS.6.19.7"><!--anchor--></a>śleṣmalasya tu gurumadhuraśītasnigdhopasevinaḥ saṃpūrakasyācintayato
            divāsvapnaparasyālasasya śleṣmāprakopamāpadyate/ </p>
          <p><a name="idp11014304"><!--anchor--></a>sa svabhāvād gurumadhuraśītasnigdhaḥ srasto+agnimupahatya saumyasvabhāvāt
            purīṣāśayamupahatyopapledya purīṣamatisārāya kalpate/ </p>
          <p><a name="idp11015024"><!--anchor--></a>tasya rūpāṇi---snigdhaṃ śvetaṃ picchilaṃ tantumadāmaṃ guru durgandhaṃ
            śleṣmopahitamanubaddhaśūlamalpālpamabhīkṣṇamatisāryate sapravāhikaṃ,
            gurūdaragudabastivaṃkṣaṇadeśaḥ kṛte+apyakṛtasaṃjñaḥ salomaharṣaḥ sotkleśo
            nidrālasyaparītaḥ sadano+annadveṣī ceti śleṣmātisāraḥ// </p>
          <p id="CS.6.19.8"><a name="CS.6.19.8"><!--anchor--></a>
            atiśītasnigdharūkṣoṣṇagurukharakaṭhinaviṣamaviruddhāsātmyabhojanādabhojanāt
            kālātītabhojanād yatkiṃcidabhyavaharaṇāt
            praduṣṭamadyapānīyapānādatimadyapānādasaṃśodhanāt pratikarmaṇāṃ
            viṣamagamanādanupacārājjvalanādityapavanasalilātisevanādasvapnādatisvapnādvegavidhārāṇādṛtuviparyayādayathābalamārambhādbhayaśokacittodvegātiyogāt
            kṛmiśoṣajvarārśovikārātikarṣaṇādvā vyāpannāgnestrayo doṣāḥ prakupitā bhūya
            evāgnimupahatya pakvāśayamanupraviśyātīsāraṃ sarvadoṣaliṅgaṃ janayanti// </p>
          <p id="CS.6.19.9"><a name="CS.6.19.9"><!--anchor--></a>api ca śoṇitādīn &amp;dhātūnatiprakṛṣṭaṃ dūṣayanto
            dhātudoṣasvabhāvakṛtānatīsāravarṇānupadarśayanti/ </p>
          <p><a name="idp11018976"><!--anchor--></a>tatra śoṇitādiṣu dhātuṣvatipraduṣṭeṣu hāridraharitanīlamāñjiṣṭhamāṃsadhāvanasannikāśaṃ
            raktaṃ kṛṣṇaṃ śvetaṃ varāhabhedaḥsadṛśamanubaddhavedanamavedanaṃ vā
            samāsavyatyāsādupaveśyate śakṛd grathitamāmaṃ sakṛt, sakṛdapi
            pakvamanatikṣīṇamāṃsaśoṇitabalo mandāgnirvihatamukharasaśca; tādṛśamāturaṃ
            kṛcchrasādhyaṃ vidyāt/ </p>
          <p><a name="idp11019984"><!--anchor--></a>ebhirvarṇairatisāryamāṇaṃ sopadravamāturamasādhyo+ayamiti pratyācakṣīta;
            tadyathā---pakvaṃśoṇitābhaṃ yakṛtkhaṇḍopamaṃ medomāṃsodakasannikāśaṃ
            dadhighṛtamajjatailavasākṣīravesavārābhamatinīlamatiraktamatikṛṣṇamudakamivācchaṃ
            punarmecakābhamatisnigdhaṃ haritanīlakaṣāyavarṇaṃ karburamāvilaṃ picchilaṃ tantumadāmaṃ
            candrakopagatamatikuṇapapūtipūyagandhyāmāmamatsyagandhi &amp;makṣikākāntaṃ
            kuthitabahudhātusrāvamalpapurīṣamapurīṣaṃ vā+atisāryamāṇaṃ
            tṛṣṇādāhajvarabhramatamakahikkāśvāsānubandhamativedanamavedanaṃ vava srastapakvagudaṃ
            paritagudavaliṃ muktanālamatikṣīṇabalamāṃsaśoṇitaṃ
            sarvaparvāsthiśūlinamarocakāratipralāpasaṃmohaparītaṃ
            sahasoparatavikāramatisāriṇamacikitsyaṃ vidyāt; iti sannipātātisāraḥ// </p>
          <p id="CS.6.19.10"><a name="CS.6.19.10"><!--anchor--></a>tamasādhyatāmasaṃprāptaṃ cikitsed yathāpradhānopakrameṇa
            hetūpaśayadoṣaviśeṣaparīkṣayā ceti// </p>
          <div class="lg">
            <div class="l">āgantū dvāvatīsārau mānasau bhayaśokajau/ </div>
            <div class="l">tattayorlakṣaṇaṃ vāyoryadatīsāralakṣaṇam// </div>
            <div class="l">māruto bhayaśokābhyāṃ śīghraṃ hi parikupyati/ </div>
            <div class="l">tayoḥ kriyā vātaharī harṣaṇāśvāsanāni ca// </div>
            <div class="l">ityuktāḥ ṣaḍatīsārāḥ, sādhyānāṃ sādhanaṃ tvataḥ/ </div>
            <div class="l">pravakṣyāmyanupūrveṇa yathāvattannibodhata// </div>
            <div class="l">doṣāḥ sannicitā yasya vidagdhāhāramūrcchitāḥ/ </div>
            <div class="l">atīsārāya kalpante bhūyastān saṃpravartayet// </div>
            <div class="l">na tu saṃgrahaṇaṃ deyaṃ pūrvamāmātisāriṇe/ </div>
            <div class="l">vibadhyamānāḥ prāgdoṣā janayantyāmayān bahūn// </div>
            <div class="l">daṇḍakālasakādhmānagrahaṇyarśogadāṃstathā/ </div>
            <div class="l">śothapāṇḍvāmayaplīhakuṣṭhagulmodarajvarān// </div>
            <div class="l">tasmādupekṣetotkliṣṭān vartamānān svayaṃ malān/ </div>
            <div class="l">kṛchraṃ vā vahatāṃ dadyādabhayāṃ saṃpravartinīm// </div>
            <div class="l">tayā pravāhite doṣe praśāmyatyudarāmayaḥ/ </div>
            <div class="l">jāyate dehalaghutā jaṭharāgniśca vardhate// </div>
            <div class="l">pramathyāṃ madhyadoṣāṇāṃ dadyāddīpanapācanīm/ </div>
            <div class="l">laṅghanaṃ cālpadoṣāṇāṃ praśastamatisāriṇām// </div>
            <div class="l">pippalī nāgaraṃ dhānyaṃ bhūtīkamabhayā vacā/ </div>
            <div class="l">hrīveraṃ bhadramustāni bilvaṃ nāgaradhānyakam// </div>
            <div class="l">pṛśniparṇī śvadaṃṣṭrā ca samaṅgā kaṇṭakārikā/ </div>
            <div class="l">tisraḥ pramathyā vihitāḥ ślokārdhairatisāriṇām// </div>
            <div class="l">vacāprativiṣābhyāṃ vā mustaparpaṭakena vā/ </div>
            <div class="l">hrīveraśṛṅgaverābhyāaṃ pakvaṃ vā pāyayejjalam// </div>
            <div class="l">yukte+annakāle kṣutkṣāmaṃ laghūnyannāni bhojayet/ </div>
            <div class="l">tathā sa śīghramāpnoti rucimagnibalaṃ balam// </div>
            <div class="l">takreṇāvantisomena yavāgvā tarpaṇena vā/ </div>
            <div class="l">surayā madhunā cādau yathāsātmyamupācaret// </div>
            <div class="l">yavāgūbhirvilepībhiḥ khaḍairyūṣai rasaudanaiḥ/ </div>
            <div class="l">dīpanagrāhisaṃyuktaiḥ kramaśca syādataḥ param// </div>
            <div class="l">śālaparṇīṃ pṛśniparṇīṃ bṛhatīṃ kaṇṭakārikām/ </div>
            <div class="l">balāṃ śvadaṃṣṭrāṃ bilvāni pāṭhāṃ nāgaradhānyakam// </div>
            <div class="l">śaṭīṃ palāśaṃ hapuṣāṃ vacāṃ jīrakapippalīm/ </div>
            <div class="l">yavānīṃ pippalīmūlaṃ citrakaṃ hastipippalīm// </div>
            <div class="l">vṛkṣāmlaṃ dāḍimāmlaṃ ca sahiṅgu biḍasaindhavam/ </div>
            <div class="l">prayojayedannapāne vidhinā sūpakalpitam// </div>
            <div class="l">vātaśleṣmaharo hyeṣa gaṇo dīpanapācanaḥ/ </div>
            <div class="l">grāhī balyo rocanaśca tasmācchasto+atisāriṇām// </div>
            <div class="l">āme pariṇate yastu vibaddhamatisāryate/ </div>
            <div class="l">saśūlapicchamalpālpaṃ bahuśaḥ sapravāhikam// </div>
            <div class="l">yūṣeṇa mūlakānāṃ taṃ badarāṇāmathāpi vā/ </div>
            <div class="l">upodikāyāḥ kṣīriṇyā yavānyā vāstukasya vā// </div>
            <div class="l">suvarcalāyāścañcorvā śākenāvalgujasya vā/ </div>
            <div class="l">śaṭyāḥ karkārukāṇāṃ vā jīvantyāścirbhaṭasya vā// </div>
            <div class="l">loṇikāyāḥ sapāṭhāyāḥ śuṣkaśākena vā punaḥ/ </div>
            <div class="l">dadhidāḍimasiddhena bahusnehena bhojayet// </div>
            <div class="l">kalkaḥ syādbālabilvānāṃ tilakalkaśca tatsamaḥ/ </div>
            <div class="l">dadhnaḥ saro+amlasnehādyaḥ khaḍo hanyāt pravāhikām// </div>
            <div class="l">yavānāṃ mudgamāṣāṇāṃ śālīnāṃ ca tilasya ca/ </div>
            <div class="l">kolānāṃ bālabilvānāṃ dhānyayūṣaṃ prakalpayet// </div>
            <div class="l">aikadhyaṃ yamake bhṛṣṭaṃ dadhidāḍimasārikam/ </div>
            <div class="l">varcaḥkṣaye śuṣkamukhaṃ śālyannaṃ tena bhojayet// </div>
            <div class="l">dadhnaḥ saraṃ vā yamake bhṛṣṭaṃ saguḍanāgaram/ </div>
            <div class="l">surāṃ vā yamake bhṛṣṭāṃ vyañjanārthe pradāpayet// </div>
            <div class="l">phalāmlaṃ yamake bhṛṣṭaṃ yūṣaṃ gṛñjanakasya vā/ </div>
            <div class="l">lopākarasamamlaṃ vā snigdhāmlaṃ kacchapasya vā// </div>
            <div class="l">barhitittiridakṣāṇāṃ vartakānāṃ tathā rasāḥ/ </div>
            <div class="l">snigdhāmlāḥ śālayaścāgryā varcaḥkṣayarujāpahāḥ// </div>
            <div class="l">antarādhirasaṃ pūtvā raktaṃ meṣasya cobhayam/ </div>
            <div class="l">paceddāḍimasārāmlaṃ sadhānyasnehanāgaram// </div>
            <div class="l">&amp;audanaṃ raktaśālīnāṃ tenādyāt prapibecca tat/ </div>
            <div class="l">tathā varcaḥkṣayakṛtairvyādhibhirvipramucyate// </div>
            <div class="l">gudaniḥsaraṇe śūle pānamamlasya sarpiṣaḥ/ </div>
            <div class="l">praśasyate nirāmāṇāmathavā+apyanuvāsanam// </div>
            <div class="l">cāṅgerīkoladadhyamlanāgarakṣārasaṃyutam/ </div>
            <div class="l">ghṛtamutkvathitaṃ peyaṃ gudabhraṃśarujāpaham// </div>
            <div class="l">iti cāṅgerīghṛtam/ </div>
            <div class="l">sacavyapippalīmūlaṃ savyoṣaviḍadāḍimam/ </div>
            <div class="l">peyamamlaṃ ghṛtaṃ yuktyā sadhānyājājicitrakam// </div>
            <div class="l">iti gudabhraṃśe cavyādighṛtam/ </div>
            <div class="l">daśamūlopasiddhaṃ vā sabilvamanuvāsanam/ </div>
            <div class="l">śaṭīśatāhvābilvairvā vacayā citrakeṇa vā// </div>
            <div class="l">iti gudabhraṃśe+anuvāsanam/ </div>
            <div class="l">stabdhabhraṣṭagude pūrvaṃ snehasvedau prayojayet/ </div>
            <div class="l">susvinnaṃ taṃ bhṛdūbhūtaṃ picunā saṃpraveśayet// </div>
            <div class="l">vibaddhavātavarcāstu bahuśūlapravāhikaḥ/ </div>
            <div class="l">saraktapicchastṛṣṇārtaḥ kṣīrasauhityamarhati// </div>
            <div class="l">yamakasyopari kṣīraṃ dhāroṣṇaṃ vā pibennaraḥ/ </div>
            <div class="l">śṛtameraṇḍamūlena bālabilvena vā &amp;payaḥ// </div>
            <div class="l">evaṃ kṣīraprayogeṇa raktaṃ picchā ca śāmyati/ </div>
            <div class="l">śūlaṃ pravāhikā caiva vibandhaścopaśāmyati// </div>
          </div>
          <p id="CS.6.19.50"><a name="CS.6.19.50"><!--anchor--></a>pittātisāraṃ punarnidānopaśayākṛtibhirāmānvayamupalabhya yathābalaṃ
            laṅghanapācanābhyāmupācaret/ </p>
          <p><a name="idp11074560"><!--anchor--></a>tṛṣyatastu mustaparpaṭakośīrasārivācandanakirātatiktakodīcyavāribhirupacāraḥ/ </p>
          <p><a name="idp11075152"><!--anchor--></a>laṅghitasya cāhārakāle
            balātibalāsūrpaparṇīśālaparṇīpṛśniparṇībṛhatīkaṇṭakārikāśatāvarīśvadaṃṣṭrāniryūhasaṃyuktena
            yathāsātmyaṃ yavāgūmaṇḍādinā tarpaṇādinā vā krameṇopacāraḥ/ </p>
          <p><a name="idp11076080"><!--anchor--></a>mudgamasūrahareṇumakuṣṭhakāḍhakīyūṣairvā
            lavakapiñjalaśaśahariṇaiṇakālapucchakarasairīṣadamlairanamlairvā kramaśo+agniṃ
            sandhukṣayet/ </p>
          <p><a name="idp11076864"><!--anchor--></a>anubandhe tvasya dīpanīyapācanīyopaśamanīyasaṃgrahaṇīyān yogān saṃprayojayediti// </p>
          <div class="lg">
            <div class="l">sakṣaudrātiviṣaṃ piṣṭvā vatsakasya phalatvacam/ </div>
            <div class="l">pibet pittātisāraghnaṃ taṇḍulodakasaṃyutam// </div>
            <div class="l">kirātatiktako mustaṃ vatsakaḥ sarasāñjanaḥ/ </div>
            <div class="l">bilvaṃ dāruharidrā tvak hrīberaṃ sadurālabham// </div>
            <div class="l">candanaṃ ca bhṛṇālaṃ ca nāgaraṃ lodhramutpalam/ </div>
            <div class="l">tilā mocaraso lodhraṃ samaṅgā kamalotpalam// </div>
            <div class="l">utpalaṃ dhātakīpuṣpaṃ dāḍimatvaṅgahauṣadham/ </div>
            <div class="l">kaṭphalaṃ nāgaraṃ pāṭhā jambvāmrāsthidurālabhāḥ// </div>
            <div class="l">yogāḥ ṣaḍete sakṣaudrāstaṇḍulodakasaṃyutāḥ/ </div>
            <div class="l">peyāḥ pittātisāraghnāḥ ślokārdhena nidarśitāḥ// </div>
            <div class="l">jīeṇoṣadhānāṃ śasyante yathāyogaṃ prakalpitaiḥ/ </div>
            <div class="l">rasaiḥ sāṃgrāhikairyuktāḥ purāṇā raktaśālayaḥ// </div>
            <div class="l">pittātisāro dīpāgneḥ kṣipraṃ samupaśāmyati/ </div>
            <div class="l">ajākṣīraprayogeṇa balaṃ varṇaśca vardhate// </div>
            <div class="l">bahudoṣasya dīptāgneḥ saprāṇasya na tiṣṭhati/ </div>
            <div class="l">aittiko yadyatīsāraḥ payasā taṃ virecayet// </div>
            <div class="l">palāśaphalaniryūhaṃ payasā saha pāyayet/ </div>
            <div class="l">tato+anupāyayet koṣṇaṃ kṣīrameva yathābalam// </div>
            <div class="l">pravāhite tena male praśāmyatyudarāmayaḥ/ </div>
            <div class="l">palāśavat prayojyā vā trāyamāṇā viśodhinī// </div>
            <div class="l">sāṃsargyāṃ kriyamāṇāyāṃ śūlaṃ yadyanuvartate/ </div>
            <div class="l">srutadoṣasya taṃ śīghraṃ yathāvadanuvāsayet// </div>
            <div class="l">śatapuṣpāvarībhyāṃ ca payasā madhukena ca/ </div>
            <div class="l">tailapādaṃ ghṛtaṃ siddhaṃ sabilvamanuvāsanam// </div>
            <div class="l">kṛtānuvāsanasyāsya kṛtasaṃsarjanasya ca/ </div>
            <div class="l">vartate yadyatīsāraḥ picchābastirataḥ param// </div>
            <div class="l">pariveṣṭya kuśairārdrairārdravṛntāni śālmaleḥ/ </div>
            <div class="l">kṛṣṇamṛttikayā++ālipya svedayedgomayāgninā// </div>
            <div class="l">suśuṣkāṃ mṛttikāṃ jñātvā tāni vṛntāni śālmaleḥ/ </div>
            <div class="l">śṛte payasi mṛdgīyādāpothyolūkhale tataḥ// </div>
            <div class="l">piṇḍaṃ muṣṭisamaṃ prasthe tat pūtaṃ tailasarpiṣoḥ/ </div>
            <div class="l">&amp;snehitaṃ mātrayā yuktaṃ kalkena madhukasya ca// </div>
            <div class="l">bastimabhyaktagātrāya dadyāt pratyāgate tataḥ/ </div>
            <div class="l">snātvā bhuñjīta payasā jāṅgalānāṃ rasena vā// </div>
            <div class="l"> pittāpisārajvaraśothagulmajīrṇātisāragrahaṇīpradoṣān/ </div>
            <div class="l">jayatyayaṃ śīghramatipravṛddhān virecanāsthāpanayośca &amp;bastiḥ// </div>
            <div class="l">pittātisārī yastvetāṃ kriyāṃ muktvā niṣevate/ </div>
            <div class="l">pittalānyannapānāni tasya pittaṃ mahābalam// </div>
            <div class="l">kuryādraktātisāraṃ tu raktamāśu pradūṣayet/ </div>
            <div class="l">tṛṣṇāṃ śūlaṃ vidāhaṃ ca gudapākaṃ ca dāruṇam// </div>
            <div class="l">tatra cchāgaṃ payaḥ śastaṃ śītaṃ samadhuśarkaram/ </div>
            <div class="l">pānārthaṃ bhojanārthaṃ ca gudaprakṣālane tathā// </div>
            <div class="l">audanaṃ raktaśālīnāṃ payasā tena bhojayet/ </div>
            <div class="l">rasaiḥ pārāvatādīnāṃ ghṛtabhṛṣṭaiḥ saśarkaraiḥ// </div>
            <div class="l">śaśapakṣimṛgāṇāṃ ca śītānāṃ dhanvacāriṇām/ </div>
            <div class="l">rasairanamlaiḥ saghṛtairbhojayettaṃ saśarkaraiḥ// </div>
            <div class="l">rudhiraṃ mārgamājaṃ vā ghṛtabhṛṣṭaṃ praśasyate/ </div>
            <div class="l">kāśmaryaphalayūṣo vā kiṃcidamlaḥ saśarkaraḥ// </div>
            <div class="l">nīlotpalaṃ mocarasaṃ samaṅgā padmakeśaram/ </div>
            <div class="l">ajākṣīrayutaṃ dadyājjīrṇe ca payasaudanam// </div>
            <div class="l">durbalaṃ pāyayitvā vā tasyaivopari bhojayet/ </div>
            <div class="l">prāgbhaktaṃ navanītaṃ vā dadyāt samadhuśarkaram// </div>
            <div class="l">prāśya kṣīrotthitaṃ sarpiḥ kapiñjalarasāśanaḥ/ </div>
            <div class="l">tryahādārogyamāpnoti payasā kṣīrabhuk tathā// </div>
            <div class="l">pītvā śatāvarīkalkaṃ payasā kṣīrabhugjayet/ </div>
            <div class="l">raktātisāraṃ pītvā vā tayā siddhaṃ ghṛtaṃ naraḥ// </div>
            <div class="l">ghṛtaṃ yavāgūmaṇḍena kuṭajasya phalaiḥ śṛtam/ </div>
            <div class="l">peyaṃ tasyānu pātavyā peyā raktopaśāntaye// </div>
            <div class="l">tvak ca dāruharidrāyāḥ kuṭajasya phalāni ca/ </div>
            <div class="l">pippalī śṛṅgaveraṃ ca drākṣā kaṭukarohiṇī// </div>
            <div class="l">ṣaḍbhiretairghṛtaṃ siddhaṃ peyāmaṇḍāvacāritam/ </div>
            <div class="l">atīsāraṃ jayecchīghraṃ tridoṣamapi dāruṇam// </div>
            <div class="l">kṛṣṇamṛnmadhukaṃ śaṅkhaṃ rudhiraṃ taṇḍulodakam/ </div>
            <div class="l">pītamekatra sakṣaudraṃ raktasaṃgrahaṇaṃ param// </div>
            <div class="l">pītaḥ priyaṅgukākalkaḥ sakṣaudrastaṇḍulāmbhasā/ </div>
            <div class="l">raktasrāvaṃ jayecchīghraṃ dhanvamāṃsarasāśinaḥ// </div>
            <div class="l">kalkastilānāṃ kṛṣṇānāṃ śarkarāpañcabhāgikaḥ/ </div>
            <div class="l">ājena payasā pītaḥ sadyo raktaṃ niyacchati// </div>
            <div class="l">palaṃ vatsakabījasya śrapayitvā rasaṃ pibet/ </div>
            <div class="l">yo rasāśī jayecchīghraṃ sa paittaṃ jaṭharāmayam// </div>
            <div class="l">pītvā saśarkarākṣaudraṃ candanaṃ taṇḍulāmbhasā/ </div>
            <div class="l">dāhatṛṣṇāpramehebhyo raktasrāvācca mucyate// </div>
            <div class="l">godo bahubhirutthānairyasya pittena pacyate/ </div>
            <div class="l">secayettaṃ suśītena paṭolamadhukāmbunā// </div>
            <div class="l">pañcavalkamadhūkānāṃ rasairikṣurasairghṛtaiḥ/ </div>
            <div class="l">chāgairgavyaiḥ payobhirvā śarkarākṣaudrasaṃyutaiḥ// </div>
            <div class="l">prakṣālanānāṃ kalkairvā sasarpiṣkaiḥ pralepayet/ </div>
            <div class="l">eṣāṃ vā sukṛtaiścūrṇaistaṃ gudaṃ pratisārayet// </div>
            <div class="l">dhātakīlodhracūrṇairvā samāṃśaiḥ pratisārayet/ </div>
            <div class="l">tathā sravati no raktaṃ gudaṃ taiḥ pratisāritam// </div>
            <div class="l">pakvatā praśamaṃ yāti vedanā copaśāmyati/ </div>
            <div class="l">yathoktaiḥ secanaiḥ śītaiḥ śoṇite+atisravatyapi// </div>
            <div class="l">gudavaṅkṣaṇakaṭyūru secayedghṛtabhāvitam/ </div>
            <div class="l">candanādyena tailena śatadhautena sarpiṣā// </div>
            <div class="l">kārpāsasaṃgṛhītena secayedgudavaṅkṣaṇam/ </div>
            <div class="l">alpālpaṃ bahuśo raktaṃ saśūlamupaveśyate// </div>
            <div class="l">yadā vāyurvibaddhaśca kṛcchraṃ carati vā na vā/ </div>
            <div class="l">picchābastiṃ tadā tasya yathoktamupakalpayet// </div>
            <div class="l">prapaiṇḍarīkasiddhena sarpiṣā cānuvāsayet/ </div>
            <div class="l">prāyaśo durbalagudāścirakālātisāriṇaḥ// </div>
            <div class="l">tasmādabhīkṣṇaśasteṣāṃ gude snehaṃ prayojayet/ </div>
            <div class="l">pavano+atipravṛtto hi sve sthāne labhate+adhikam// </div>
            <div class="l">balaṃ tasya sapittasya jayārthe bastiruttamaḥ/ </div>
            <div class="l">raktaṃ viṭasahitaṃ pūrvaṃ paścādvā yo+atisāryate// </div>
            <div class="l">śatāvarīghṛtaṃ tasya lehārthamupakalpayet/ </div>
            <div class="l">śarkarārdhāṃśikaṃ līḍhaṃ navanītaṃ navoddhṛtam// </div>
            <div class="l">kṣaudrapādaṃ jayecchīgraṃ taṃ vikāraṃ hitāśinaḥ/ </div>
            <div class="l">nyagrodhodumbarāśvatthaśuṅgānāpothya vāsayet// </div>
            <div class="l">ahorātraṃ jale tapte ghṛtaṃ tenāmbhasā pacet/ </div>
            <div class="l">tadardhaśarkarāyuktaṃ lihyāt sakṣaudrapādikam// </div>
            <div class="l">adho vā yadi vā+apyūrdhvaṃ yasya raktaṃ pravartate/ </div>
            <div class="l">yastvevaṃ durbalo mohāt pittalānyeva sevate// </div>
            <div class="l">dāruṇaṃ sa valīpākaṃ prāpya śīghraṃ vipadyate/ </div>
            <div class="l">śleṣmātisāre prathamaṃ hitaṃ laṅghanapācanam// </div>
            <div class="l">yojyaścāmātisāraghno yathokto dīpano gaṇaḥ/ </div>
            <div class="l">laṅghitasyānupūrvyāṃ ca kṛtāyāṃ na nivartate// </div>
            <div class="l">kaphajo yadyatīsāraḥ kaphaghnaistamupācaret/ </div>
            <div class="l">bilvaṃ karkaṭikā mustamabhayā viśvabheṣajam// </div>
            <div class="l">vacā viḍaṅgaṃ bhūtīkaṃ dhānyakaṃ devadāru ca/ </div>
            <div class="l">kuṣṭhaṃ sātiviṣā pāṭhā cavyaṃ kaṭukarohiṇī// </div>
            <div class="l">pippalī pippalīmūlaṃ citrakaṃ hastipippalī/ </div>
            <div class="l">yogāñchlokārdhavihitāṃścaturastān prayojayet// </div>
            <div class="l">śṛtāñchleṣmātisāreṣu kāyāgnibalavardhanān/ </div>
            <div class="l">ajājīmasitāṃ pāṭhāṃ nāgaraṃ maricāni ca// </div>
            <div class="l">dhātakīdviguṇaṃ dadyānmātuluṅgarasāplutam/ </div>
            <div class="l">rasāñjanaṃ sātiviṣaṃ kuṭajasya phalāni ca// </div>
            <div class="l">dhātakīdviguṇaṃ dadyāt pātuṃ sakṣaudranāgaram/ </div>
            <div class="l">dhātakī nāgaraṃ bilvaṃ lodhraṃ padmasya keśaram// </div>
            <div class="l">jambūtvaṅnāgaraṃ dhānyaṃ pāṭhā mocaraso balā/ </div>
            <div class="l">samaṅgā dhātakī bilvamadhyaṃ jambvāmrayostvacaḥ// </div>
            <div class="l">kapitthāni viḍaṅgāni nāgaraṃ maricāni ca/ </div>
            <div class="l">cāṅgerīkolatakrāmlāṃścaturastān kaphottare// </div>
            <div class="l">ślokārdhavihitān dadyāt sasnehalavaṇāt khaḍān/ </div>
            <div class="l">kapitthamadhyaṃ līḍhvā tu savyoṣakṣaudraśarkaram// </div>
            <div class="l">kaṭphalaṃ madhuyuktaṃ vā mucyate jaṭharāmayāt/ </div>
            <div class="l">kaṇāṃ madhuyutāṃ pītvā takraṃ pītvā sacitrakam// </div>
            <div class="l">jagdhvā vā bālabilvāni mucyate jaṭharāmayāt/ </div>
            <div class="l">bālabilvaṃ guḍaṃ tailaṃ pippalīṃ viśvabheṣajam/ </div>
            <div class="l">lihyādvāte pratihate saśūlaḥ sapravāhikaḥ// </div>
            <div class="l">bhojyaṃ mūlakaṣāyeṇa vātaghnaiścopasevanaiḥ/ </div>
            <div class="l">vātātisāravihitairyūṣairmāṃsarasaiḥ khaḍaiḥ// </div>
            <div class="l">pūrvoktamamlasarpirvā ṣaṭpalaṃ vā yathābalam/ </div>
            <div class="l">purāṇaṃ vā ghṛtaṃ dadyādyavāgūmaṇḍamiśritam// </div>
            <div class="l">vātaśleṣmavibandhe vā kaphe vā+atisravatyapi/ </div>
            <div class="l">śūle pravāhikāyāṃ vā picchābastiṃ prayojayet// </div>
            <div class="l">pippalībilvakuṣṭhānāṃ śatāgvāvacayorapi/ </div>
            <div class="l">kalkaiḥ salavaṇairyuktaṃ pūrvoktaṃ sannidhāpayet// </div>
            <div class="l">pratyāgate sukhaṃ snātaṃ kṛtāhāraṃ dinātyaye/ </div>
            <div class="l">bilvatailena matimānsukhoṣṇenānuvāsayet// </div>
            <div class="l">vacāntairathavā kalkaistailaṃ paktvā+anuvāsayet/ </div>
            <div class="l">bahuśaḥ kaphavātārtastathā sa labhate sukham// </div>
            <div class="l">sve sthāne māruto+avaśyaṃ vardhate kaphasaṃkṣaye/ </div>
            <div class="l">sa vṛddhaḥ sahasā hanyāttasmāttaṃ tvarayā jayet// </div>
            <div class="l">vātasyānu jayet pittaṃ, pittasyānu jayet kapham/ </div>
            <div class="l">trayāṇāṃ vā jayet pūrvaṃ yo bhavedbalavattamaḥ// </div>
          </div>
          <p id="CS.6.19.123"><a name="CS.6.19.123"><!--anchor--></a>tatra ślokaḥ---</p>
          <div class="lg">
            <div class="l">prāgutpattinimittāni lakṣaṇaṃ sādhyatā na ca/ </div>
            <div class="l">kriyā cāvasthikī siddhā nirdiṣṭā hyatisāriṇām// </div>
          </div>
          <p><a name="idp11171264"><!--anchor--></a> ityagniveśakṛte tantre carakapratisaṃskṛte cikitsāsthāne+atisāracikitsitaṃ
            nāmaikonaviṃśo+adhyāyaḥ//19// </p>
        </div>


        <div class="teidiv1" id="div2_body.1_div1.6_div2.20"><h3><a name="body.1_div1.6_div2.20"></a>6.20.  viṃśo+adhyāyaḥ/</h3>
          
          <p id="CS.6.20.1"><a name="CS.6.20.1"><!--anchor--></a>athātaśchardicikitsitaṃ vyākhyāsyāmaḥ// </p>
          <p id="CS.6.20.2"><a name="CS.6.20.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">yaśasvinaṃ brahmatapodyutibhyāṃ jvalantamagnyarkasamaprabhāvam/ </div>
            <div class="l">punarvasuṃ bhūtahite niviṣṭaṃ papraccha śiṣyo+atrijamagniveśaḥ// </div>
            <div class="l">yāśchardayaḥ pañca purā tvayoktā rogādhikāre bhiṣajāṃ variṣṭha!/ </div>
            <div class="l">tāsāṃ cikitsāṃ sanidānaliṅgāṃ yathāvadācakṣva nṛṇāṃ hitārtham// </div>
            <div class="l">tadagniveśasya vaco niśamya prīto bhiṣakśreṣṭha idaṃ jagāda/ </div>
            <div class="l">yāśchardayaḥ pañca purā mayoktāstā vistareṇa bruvato nibadha// </div>
            <div class="l">doṣaiḥ &amp;pṛthaktriprabhavāścatasro dviṣṭārthayogādapi pañcamī
              syāt/ </div>
            <div class="l">tāsāṃ hṛdutkleśakaphaprasekau dveṣo+aśane caiva hi pūrvarūpam// </div>
            <div class="l"> vyāyāmatīkṣṇauṣadhaśokarogabhayopavāsādyatikarśitasya/ </div>
            <div class="l">&amp;vāyurmahāsrotasi saṃpravṛddha utkleśya doṣāṃstata ūrdhvamasyan// </div>
            <div class="l">āmāśayotkleśakṛtāṃ ca marma prapīḍayaṃśchardimudīrayettu/ </div>
            <div class="l">hṛtpārśvapīḍāmukhaśoṣamūrdhanābhyartikāsasvarabhedatodaiḥ// </div>
            <div class="l">udgāraśabdaprabalaṃ saphenaṃ vicchinnakṛṣṇaṃ tanukaṃ kaṣāyam/ </div>
            <div class="l">kṛcchreṇa cālpaṃ mahatā ca vegenārto+anilācchardayatīha duḥkham// </div>
            <div class="l">ajīrṇakaṭvamlavidāhyaśītairāmāśaye pittamudīrṇavegam/ </div>
            <div class="l">rasāyanībhirvisṛtaṃ prapīḍya marmordhvamāgamya vamiṃ karoti// </div>
            <div class="l"> mūrcchāpipāsāmukhaśoṣamūrdhatālvakṣisaṃtāpatamobhramārtaḥ/ </div>
            <div class="l">pītaṃ bhṛśoṣṇaṃ haritaṃ satiktaṃ dhūmraṃ ca pittena vamet sadāham// </div>
            <div class="l">snigdhātigurvāmavidāhibhojyaiḥ svapnādibhiścaiva
              kapho+ativṛddhaḥ/ </div>
            <div class="l">uraḥ śiro marma rasāyanīśca sarvāḥ samāvṛtya vamiṃ karoti// </div>
            <div class="l"> tandrāsyamādhuryakaphaprasekasaṃtoṣanidrārucigauravārtaḥ/ </div>
            <div class="l">snigdhaṃ ghanaṃ svādu kaphādviśuddhaṃ salomaharṣo+alparujaṃ vamettu// </div>
            <div class="l">samaśnataḥ sarvarasān prasaktamāmapradoṣartuviparyayaiśca/ </div>
            <div class="l">sarve prakopaṃ yugapat prapannāśchardiṃ tridoṣāṃ janayanti doṣāḥ// </div>
            <div class="l">śūlāvipākārucidāhatṛṣṇāśvāsapramohaprabalā prasaktam/ </div>
            <div class="l">chardistridoṣāllavaṇāmlanīlasāndroṣṇaraktaṃ vamatāṃ nṛṇāṃ syāt// </div>
            <div class="l">viṭsvedamūtrāmbuvahāni vāyuḥ srotāṃsi saṃrudhya yadordhvameti/ </div>
            <div class="l">utsannadoṣasya samācitaṃ taṃ doṣaṃ samuddhūya narasya koṣṭhāt// </div>
            <div class="l">viṇmūtrayostat samavarṇagandhaṃ tṛṭśvāsahikkārtiyutaṃ prasaktam/ </div>
            <div class="l">pracchardayedduṣṭamihātivegāttayā+arditaścāśu vināśameti// </div>
            <div class="l"> dviṣṭapratīpāśucipūtyamedhyabībhatsagandhāśanadarśanaiśca/ </div>
            <div class="l">yacchardayettaptamanā manoghnairdviṣṭārthasaṃyogabhavā matā sā// </div>
            <div class="l">kṣīṇasya yā chardiratipravṛddhā sopadravā śoṇitapūyayuktā/ </div>
            <div class="l">sacandridāṃ tāṃ pravadantyasādhyāṃ sādhyāṃ cikitsedanupadravāṃ ca// </div>
            <div class="l">āmāśayotkleśabhavā hi sarvāśchardyo matā laṅghanameva tasmāt/ </div>
            <div class="l">prākkārayenmārutajāṃ vimucya saṃśodhanaṃ vā kaphapittahāri// </div>
            <div class="l">cūrṇāni ligyānmadhunā+abhayānāṃ hṛdyāni vā yāni virecanāni/ </div>
            <div class="l">madyaiḥ payobhiśca yutāni yuktyā nayantyadho doṣamudīrṇamūrdhvam// </div>
            <div class="l">vallīphalādyairvamanaṃ pibedvā yo durbalastaṃ śamanaiścikitset/ </div>
            <div class="l">rasairmanojñairlaghubhirviśuṣkairbhakṣyaiḥ sabhojyairvividhaiśca pānaiḥ// </div>
            <div class="l">susaṃskṛtāstittiribarhilāvarasā vyapohantyanilapravṛttām/ </div>
            <div class="l">chardiṃ tathā kolakulatthadhānyabilvādimūlāmlayavaiśca yūṣaḥ// </div>
            <div class="l">&amp;vātātmikāyāṃ hṛdayadravārto naraḥ pibet saindhavavadghṛtaṃ
              tu/ </div>
            <div class="l">siddhaṃ tathā dhānyakanāgarābhyāṃ dadhnā ca toyena ca dāḍimasya// </div>
            <div class="l">vyoṣeṇa yuktāṃ lavaṇaistribhiśca ghṛtasya mātrāmathavā vidadhyāt/ </div>
            <div class="l">snigdhāni gṛdyāni ca bhojanāni rasaiḥ sayūṣairdadhidāḍimāmlaiḥ// </div>
            <div class="l">pittātmikāyāmanulomanārthaṃ drākṣāvidārīkṣurasaistrivṛt syāt/ </div>
            <div class="l">kaphāśayasthaṃ tvatimātravṛddhaṃ pittaṃ haret svādubhirūrdhvameva// </div>
            <div class="l">śuddhāya kāle madhuśarkarābhyāṃ lājaiśca manthaṃ yadi vā+api
              peyām/ </div>
            <div class="l">pradāpayenmudgarasena vā+api śālyodanaṃ jāṅgalajai rasairvā// </div>
            <div class="l">sitopalāmākṣikapippalībhiḥ kulmāṣalājāyavasaktugṛñjān/ </div>
            <div class="l">kharjūramāṃsānyatha nārikelaṃ drākṣāmatho vā badarāṇi lihyāt// </div>
            <div class="l">srotojalājotpalakolamajjacūrṇāni lihyānmadhumā+abhayāṃ ca/ </div>
            <div class="l">kolāsthimajjāñjanamakṣikāviḍlājāsitāmāgadhikākaṇān vā// </div>
            <div class="l">drākṣārasaṃ vā+api pibet suśītaṃ mṛdbhṛṣṭaloṣṭaprabhavaṃ jalaṃ
              vā/ </div>
            <div class="l">jambvāmrayoḥ pallavajaṃ kaṣāyaṃ pibet suśītaṃ madhusaṃyutaṃ vā// </div>
            <div class="l">niśi sthitaṃ vāri samudgakṛṣṇaṃ sośīradhānyaṃ caṇakodakaṃ vā/ </div>
            <div class="l">gavedhukāmūlajalaṃ guḍūcyā jalaṃ pibedikṣurasaṃ payo vā// </div>
            <div class="l">sevayaṃ pibet kāñcanagairikaṃ vā sabālakaṃ taṇḍuladhāvanena/ </div>
            <div class="l">dhātrīrasenottamacandanaṃ vā tṛṣṇāvamighnāni samākṣikāṇi// </div>
            <div class="l">kalkaṃ tathā candanacavyamāṃsīdrākṣottamābālakagairikāṇām/ </div>
            <div class="l">śītāmbunā gairikaśālicūrṇaṃ mūrvāṃ tathā taṇḍuladhāvanana// </div>
            <div class="l">kaphātmikāyāṃ vamanaṃ praśastaṃ sapippalīsarṣapanimbatoyaiḥ/ </div>
            <div class="l">piṇḍītakaiḥ saindhavasaṃprayuktairvamyāṃ kaphāmāśayaśodhanārtham// </div>
            <div class="l">godhūmaśālīn sayavān purāṇān yūṣaiḥ paṭolāmṛtacitrakāṇām/ </div>
            <div class="l">vyoṣasya nimbasya ca takrasiddhairyūṣaiḥ phalāmlaiḥ kaṭubhistathā+adyāt// </div>
            <div class="l">rasāṃśca śūlyāni ca jāṅgalānāṃ māṃsāni jīrṇānmadhusīdhvariṣṭān/ </div>
            <div class="l">rāgāṃstathā ṣāḍavapānakāni drākṣākapitthaiḥ phalapūrakaiśca// </div>
            <div class="l">mudgānmasūrāṃścaṇakān kalāyān bhṛṣṭān yutānnāgaramākṣikābhyām/ </div>
            <div class="l">lihyāttathaiva triphalāviḍaṅgacūrṇaṃ &amp;viḍaṅgaplavayoratho vā// </div>
            <div class="l">sajāmbavaṃ vā &amp;badarāmlacūrṇaṃ mustāyutāṃ karkaṭakasya
              śṛṅgīm/ </div>
            <div class="l">durālabhāṃ vā madhusaṃprayuktāṃ lihyāt kaphacchardivinigrahārtham// </div>
            <div class="l">manaḥśilāyāḥ phalapūrakasya rasaiḥ kapitthasya ca pippalīnām/ </div>
            <div class="l">kṣaudreṇa cūrṇaṃ maricaiśca yuktaṃ lihañjayecchardimudīrṇavegām// </div>
            <div class="l">yaiṣā pṛthaktvena mayā kriyoktā tāṃ sannipāte+api &amp;samasya
              buddhyā/ </div>
            <div class="l">doṣarturogāgnibalānyavekṣya prayojayecchāstravidapramattaḥ// </div>
            <div class="l">manobhighāte tu manonukūlā vācaḥ samāśvāsanaharṣaṇāni/ </div>
            <div class="l">lokaprasiddhāḥ śrutayo vayasyāḥ śṛṅgārikāścaiva hitā vihārāḥ// </div>
            <div class="l">gandhā vicitrā manaso+anukūlā mṛtpuṣpaśuktāmlaphalādikānām/ </div>
            <div class="l">śākāni bhojyānyatha pānakāni susaṃskṛtāḥ ṣāḍavarāgalehāḥ// </div>
            <div class="l">yūṣā rasāḥ kāmbalikā khaḍāśca māṃsāni dhānā vividhāśca bhakṣyāḥ/ </div>
            <div class="l">phalāni mūlāni ca gandhavarṇarasairupetāni vamiṃ jayanti// </div>
            <div class="l">gandhaṃ rasaṃ sparśamathāpi śabdaṃ rūpaṃ ca yadyat
              priyamapyasātmyam/ </div>
            <div class="l">tadeva dadyāt praśamāya tasyāstajjo hi rogaḥ sukha eva jetum// </div>
            <div class="l">chardyutthitānāṃ ca cikitsitāt svāccikitsitaṃ kāryamupadravāṇām/ </div>
            <div class="l">atipravṛttāsu virecanasya karmātiyoge vihitaṃ vidheyam// </div>
            <div class="l">vamiprasaṅgāt pavano+apyavaśyaṃ dhātukṣayādvṛddhimupaiti tasmāt/ </div>
            <div class="l">cirapravṛttāsvanilāpahāni kāryāṇyupastambhavabṛṃhaṇāni// </div>
            <div class="l">sarpirguḍāḥ kṣīravidhirghṛtāni kalyāṇakatryūṣaṇajīvanāni/ </div>
            <div class="l">vṛṣyāstathā māṃsarasāḥ salehāściraprasaktāṃ ca vamiṃ jayanti// </div>
          </div>
          <p id="CS.6.20.48"><a name="CS.6.20.48"><!--anchor--></a>tatra ślokaḥ---</p>
          <div class="lg">
            <div class="l">hetuṃ saṃkhyāṃ lakṣaṇamupadravān sādhyatāṃ na yogāṃśca/ </div>
            <div class="l">chardīnāṃ praśamārthaṃ prāha cikitsitaṃ munivaryaḥ// </div>
            <div class="l"> ityagniveśakṛte tantre carakapratisaṃskṛte+aprāpte dṛḍhabalasaṃpūrite cikitsāsthāne
              chardicikitsitaṃ nāma viṃśo+adhyāyaḥ//20// </div>
          </div>
        </div>


        <div class="teidiv1" id="div2_body.1_div1.6_div2.21"><h3><a name="body.1_div1.6_div2.21"></a>6.21.  ekaviṃśo+adhyāyaḥ/</h3>
          
          <p id="CS.6.21.1"><a name="CS.6.21.1"><!--anchor--></a>athāto visarpacikitsitaṃ vyākhyāsyāmaḥ// </p>
          <p id="CS.6.21.2"><a name="CS.6.21.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">kailāse kinnarākīrṇe bahuprasravaṇauṣadhe/ </div>
            <div class="l">pādapairvividhaiḥ snigdhairnityaṃ kusumasaṃpadā// </div>
            <div class="l">vamadbhirmadhurān gandhān sarvataḥ svabhyalaṅkṛte/ </div>
            <div class="l">viharantaṃ jitātmānamātreyamṛṣivanditam// </div>
            <div class="l">maharṣibhiḥ parivṛtaṃ sarvabhūtahite rasam/ </div>
            <div class="l">agniveśo guruṃ kāle vinayādidamuktavān// </div>
            <div class="l">bhagavan! dāruṇaṃ rogamāśīviṣaviṣopamam/ </div>
            <div class="l">visarpantaṃ śarīreṣu dehināmupalaksaye// </div>
            <div class="l">sahasaiva narāstena parītāḥ śīghrakāriṇā/ </div>
            <div class="l">vinaśyantyanupakrāntāstatra naḥ saṃśayo mahān// </div>
            <div class="l">sa nāmnā kena vijñeyaḥ saṃjñitaḥ kena hetunā/ </div>
            <div class="l">katibhedaḥ kiyaddhātuḥ kiṃnidānaḥ kimāśrayaḥ// </div>
            <div class="l">sukhasādhyaḥ kṛcchrasādhyo jñeyo yaścānupakramaḥ/ </div>
            <div class="l">kathaṃ kairlakṣaṇaiḥ kiṃ ca bhagavan! tasya bheṣajam// </div>
            <div class="l">tadagniveśasya vacaḥ śrutvā++ātreyaḥ punarvasuḥ/ </div>
            <div class="l">yathāvadakhilaṃ sarvaṃ provāca munisattamaḥ// </div>
            <div class="l">vividhaṃ sarpati yato visarpastena sa smṛtaḥ/ </div>
            <div class="l">parisarpo+athavā nāmnā sarvataḥ parisarpaṇāt// </div>
            <div class="l">sa ca saptavidho doṣairvijñeyaḥ saptadhātukaḥ/ </div>
            <div class="l">pṛthak trayastribhiścaiko visarpo dvandvajāstrayaḥ// </div>
            <div class="l">vātikaḥ paittikaścaiva kaphajaḥ sānnipātikaḥ/ </div>
            <div class="l">catvāra ete visarpā vakṣyante dvandvajāstrayaḥ// </div>
            <div class="l">āgneyo vātapittābhyāṃ granthyākhyaḥ kaphavātajaḥ/ </div>
            <div class="l">yastu kardamako ghoraḥ sa pittakaphasaṃbhavaḥ// </div>
            <div class="l">raktaṃ lasīkā tvaṅnāṃsaṃ dūṣyaṃ doṣāstrayo malāḥ/ </div>
            <div class="l">visarpāṇāṃ samutpattau vijñeyāḥ sapta dhātavaḥ// </div>
            <div class="l">lavaṇāmlakaṭūṣṇānāṃ rasānāmatisevanāt/ </div>
            <div class="l">dadhyamlamastuśuktānāṃ surāsauvīrakasya ca// </div>
            <div class="l">vyāpannabahumadyoṣṇarāgaṣāḍavasevanāt/ </div>
            <div class="l">śākānāṃ haritānāṃ ca sevanācca vidāhinām// </div>
            <div class="l">kūrcikānāṃ kilāṭānāṃ sevanānmandakasya ca/ </div>
            <div class="l">dadhnaḥ śāṇḍākipūrvāṇāmāsutānāṃ ca sevanāt// </div>
            <div class="l">tilamāṣakulatthānāṃ tailānāṃ paiṣṭikasya ca/ </div>
            <div class="l">grāmyānūpaudakānāṃ ca māṃsānāṃ laśunasya ca// </div>
            <div class="l">praklinnānāmasātmyānāṃ viruddhānāṃ ca sevanāt/ </div>
            <div class="l">atyādānāddivāsvapnādajīrṇādhyaśanāt kṣatāt// </div>
            <div class="l"> &amp;kṣatabandhaprapatanāddharmakarmātisevanāt/ </div>
            <div class="l">viṣavātāgnidoṣācca visarpāṇāṃ samudbhavaḥ// </div>
            <div class="l">etairnidānairvyāmiśraiḥ kupitā mārutādayaḥ/ </div>
            <div class="l">dūṣyān saṃdūṣya raktādīn visarpantyahitāśinām// </div>
            <div class="l">bahiḥśritaḥ śritaścāntastathā cobhayasaṃśritaḥ/ </div>
            <div class="l">visarpo balameteṣāṃ jñeyaṃ guru yathottaram// </div>
            <div class="l">bahirmārgāśritaṃ sādhyamasādhyamubhayāśritam/ </div>
            <div class="l">visarpaṃ dāruṇaṃ vidyāt sukṛcchraṃ tvantarāśrayam// </div>
            <div class="l">antaḥprakupitā doṣā visarpantyantarāśraye/ </div>
            <div class="l">bahirbahiḥprakupitāḥ sarvatrobhayasaṃśritāḥ// </div>
            <div class="l">marmopaghātāt saṃmohādayanānāṃ vighaṭṭanāt/ </div>
            <div class="l">tūṣṇātiyogādvegānāṃ viṣamāṇāṃ pravartanāt// </div>
            <div class="l">vidyādvisarpamantarjamāśu cāgnibalakṣayāt/ </div>
            <div class="l">ato viparyayādbāhyamanyairvidyāt svalakṣaṇaiḥ// </div>
            <div class="l">yasya sarvāṇi liṅgāni balavadyasya kāraṇam/ </div>
            <div class="l">yasya copadravāḥ kaṣṭā marmago yaśca hanti saḥ// </div>
            <div class="l">rūkṣoṣṇaiḥ kevalo vāyuḥ pūraṇairvā samāvṛtaḥ/ </div>
            <div class="l">praduṣṭo dūṣayan dūṣyān visarpati yathābalam// </div>
          </div>
          <p id="CS.6.21.30"><a name="CS.6.21.30"><!--anchor--></a>tasya rūpāṇi ---
            bhramadavathupipāsānistodaśūlāṅgamardodveṣṭanakampajvaratamakakāsāsthisaṃdhibhedaviśleṣaṇavepanārocakāvipākāścakṣuṣorākulatvamasrāgamanaṃ
            pipīlikāsaṃcāra iva cāṅgeṣu, yasmiṃścāvakāśe visarpo &amp;visarpati so+avakāśaḥ
            śyāvāruṇābhāsaḥ śvayathumān nistodabhedaśūlāyāmasaṃkocaharṣasphuraṇairatimātraṃ
            prapīḍyate, anupakrāntaścopacīyate śīghrabhedaiḥ sphoṭakaistanubhiraruṇābhaiḥ śyāvairvā
            tanuviśadāruṇālpāsrāvaiḥ, vibaddhavātamūtrapurīṣaśca bhavati, nidānoktāni cāsya
            nopaśerate viparītāni copaśerata iti vātavisarpaḥ// </p>
          <div class="lg">
            <div class="l">pittamuṣṇopacāreṇa vidāhyamlāśanaiścitam/ </div>
            <div class="l">dūṣyān saṃdūṣya &amp;dhamanīḥ pūrayan vai visarpati// </div>
          </div>
          <p id="CS.6.21.32"><a name="CS.6.21.32"><!--anchor--></a>tasya rūpāṇi---jvarastṛṣṇā mūrcchā mohaśchardirarocako+aṅgabhedaḥ
            svedo+atimātramantardāhaḥ pralāpaḥ śiroruk cakṣuṣorākulatvamasvapnamaratirbhramaḥ
            śītavātavāritarṣo+atimātraṃ haritahāridranetramūtravarcastvaṃ haritahāridrarūpadarśanaṃ
            ca, yasmiṃścāvakāśe visarpo+anusarpati so+avakāśastāmraharitahāridranīlakṛṣṇaraktānāṃ
            varṇānāmanyatamaṃ puṣyati, sotsedhaiścātimātraṃ dāhasaṃbhedanaparītaiḥ
            sphoṭakairupacīyate tulyavarṇāsrāvaiścirapākaiśca, nidānoktāni cāsya nopaśerate
            viparītāni copaśerati iti pittavisarpaḥ// </p>
          <div class="lg">
            <div class="l">svādvamlalavaṇasnigdhagurvannasvapnasaṃcitaḥ/ </div>
            <div class="l">kaphaḥ saṃdūṣayan dūṣyān kṛcchramaṅge visarpati// </div>
          </div>
          <p id="CS.6.21.34"><a name="CS.6.21.34"><!--anchor--></a>tasya rūpāṇi---śītakaḥ śītajvaro gauravaṃ nidrā tandrā+arocako
            madhurāsyatvamāsyopalepo niṣṭhīvikā chardirālasyaṃ staimityamagnināśo daurbalyaṃ ca,
            yasmiṃścāvakāśe visarpo+anusarpati so+avakāśaḥ śvayathumān pāṇḍurnātiraktaḥ
            snehasuptistambhagauravairanvito+alpavedanaḥ
            kṛcchrapākaiścirakāribhirbahulatvagupalepaiḥ sphoṭaiḥ śvetapāṇḍubhiranubadhyate,
            prabhinnastu śvetaṃ picchilaṃ tantumadghanamanubaddhaṃ snigdhamāsrāvaṃ sravati, ūrdhvaṃ
            ca gurubhiḥ sthirairjālāvatataiḥ snigdhairbahulatvagupalepairvraṇairanubadhyate+anuṣaṅgī
            ca bhavati, śvetanakhanayanavadanatvaṅmūtravarcastvaṃ, nidānoktāni cāsya nopaśerate
            viparītāni copaśerata iti śleṣmavisarpaḥ// </p>
          <div class="lg">
            <div class="l">vātapittaṃ prakupitamatimātraṃ svahetubhiḥ/ </div>
            <div class="l">parasparaṃ labdhabalaṃ dahadgātraṃ visarpati// </div>
          </div>
          <p id="CS.6.21.36"><a name="CS.6.21.36"><!--anchor--></a>tadupatāpādāturaḥ sarvaśarīramaṅgārairivākīryamāṇaṃ manyate,
            chardyatīsāramūrcchādāhamohajvaratamakārocakāsthisaṃdhibhedatṛṣṇāvipākāṅgabhedādibhiścābhibhūyate,
            yaṃ yaṃ cāvakāśaṃ visarpo+anusarpati so+avakāśaḥ śāntāṅgāraprakāśo+atirakto vā bhavati,
            agnidagdhaprakāraiśca sphoṭairupacīyate, sa śīghragatvādāśveva marmānusārī bhavati,
            marmaṇi copatapte pavano+atibalo bhinattyaṅgānyatimātraṃ pramohayati saṃjñāṃ,
            hikkāśvāsau janayati, nāśayati nidrāṃ, sa naṣṭanidraḥ pramūḍhasaṃjño vyathitacetā na
            kvacana sukhamupalabhate, aratiparītaḥ sthānādāsanācchayyāṃ krāntumicchati,
            kliṣṭabhūyiṣṭaścāśu nidrāṃ bhajati, durbalo duḥkhaprabodhaśca bhavati;
            tamevaṃvidhamagnivisarpaparītamacikitsyaṃ vidyāt// </p>
          <div class="lg">
            <div class="l">kaphapittaṃ prakupittaṃ balavat svena hetunā/ </div>
            <div class="l">visarpatyekadeśe tu prakledayati dehinam// </div>
          </div>
          <p id="CS.6.21.38"><a name="CS.6.21.38"><!--anchor--></a>tadvikārāḥ---śītajvaraḥ śirogurutvaṃ dāhaḥ staimityamaṅgāvasadanaṃ
            nidrā tandrā moho+annadveṣaḥ pralāpo+agnināśo daurbalyamasthibhedo mūrcchā pipāsā
            srotasāṃ pralepo jāḍyamindriyāṇāṃ prāyopaveśanamaṅgavikṣepo+aṅgamardo+aratirautsukyaṃ
            copajāyate, prāyaścāmāśaye visarpatyalasaka ekadeśagrāhī ca, yasmiṃścāvakāśe visarpo
            visarpati so+avakāśo raktapītapāṇḍupiḍakāvakīrṇa iva mecakābhaḥ kālo malinaḥ snidho
            bahūṣmā guruḥ stimitavedanaḥ śvayathumān gambhīrapāko nirāsrāvaḥ śīghrakledaḥ
            svinnaklinnapūtimāṃsatvak keameṇālparuk parāmṛṣṭo+avadīryate kardama ivāvapīḍito+antaraṃ
            prayacchatyupaklinnapūtimāṃsatyāgī sirāsnāyusaṃdarśī kuṇapagandhī ca bhavati
            saṃjñāsmṛtihantā ca; taṃ kardamavisarpaparītamacikitsyaṃ vidyāt// </p>
          <p id="CS.6.21.39"><a name="CS.6.21.39"><!--anchor--></a>
            sthiragurukaṭhinamadhuraśītasnigdhānnapānābhiṣyandisevināmavyāyāmādisevināmapratikarmaśīlānāṃ
            śleṣmā vāyuśca prakopamāpadyate, tāvubhau duṣṭapravṛddhāvatibalau pradūṣya dūṣyān
            visarpāya kalpete; tatra vāyuḥ śleṣmaṇā vibaddhamārgastameva śleṣmāṇamanekadhā bhindan
            krameṇa granthimālāṃ kṛcchrapākasādhyāṃ kaphāśaye saṃjanayati, utsannaraktasya vā
            pradūṣya raktaṃ sirāsnāyumāṃsatvagāśritaṃ granthīnāṃ mālāṃ kurute tīvrarujānāṃ
            sthūlānāmaṇūnāṃ vā dīrghavṛttaraktānāṃ,
            tadupatāpājjvarātisārakāsahikkāśvāsaśoṣapramohavaivarṇyārocakāvipākaprasekacchardirmūrcchaṅgabhaṅganidrāratisadanādyāḥ
            prādurbhavantyupadravāḥ; sa etairupadrutaḥ sarvakarmaṇāṃ viṣayamatipatito vivarjanīyo
            bhavatīti granthivisarpaḥ// </p>
          <p id="CS.6.21.40"><a name="CS.6.21.40"><!--anchor--></a>upadravastu khalu rogottarakālajo rogāśrayo roga eva sthūlo+aṇurvā,
            rogāt paścājjāyata ityupadravasaṃjñaḥ/ </p>
          <p><a name="idp11296592"><!--anchor--></a>tatra pradhāno vyādhiḥ, &amp;vyādherguṇabhūta upadravaḥ, tasya prāyaḥ pradhānapraśame
            praśamo bhavati/ </p>
          <p><a name="idp11297296"><!--anchor--></a>sa tu pīḍākarataro bhavati paścādutpadyamāno vyādhiparikliṣṭaśarīratvāt;
            tasmādupadravaṃ tvaramāṇo+abhibādheta// </p>
          <p id="CS.6.21.41"><a name="CS.6.21.41"><!--anchor--></a>sarvāyatanasamutthaṃ sarvaliṅgavyāpinaṃ
            sarvadhātvanusāriṇamāśukāriṇaṃ mahātyayikamiti sannipātavisarpamacikitsyaṃ vidyāt// </p>
          <p id="CS.6.21.42"><a name="CS.6.21.42"><!--anchor--></a>tatra vātapittaśleṣmanimittā visarpāstrayaḥ sādhyābhavanti;
            agnikardamākhyau punaranupasṛṣṭe marmaṇi anupagate vā sirāsnāyumāṃsaklede
            sādhāraṇakriyābhirubhāavevābhyasyamānau praśāntimāpadyeyātām, anādaropakrāntaḥ
            punastayoranyataro hanyāddehamāśvevāśīviṣavat; tathā
            granthivisarpamajātopadravamārabheta cikitsitum, upadravopadrutaṃ tvenaṃ pariharet;
            sannipātajaṃ tu sarvadhātvanusāritvādāśukāritvādviruddhopakramatvāccāsādhyaṃ vidyāt// </p>
          <div class="lg">
            <div class="l">tatra sādhyānāṃ sādhanamanuvyākhyāsyāmaḥ// </div>
            <div class="l">laṅghanollekhane śaste tiktakānāṃ ca sevanam/ </div>
            <div class="l">kaphasthānagate sāme rūkṣaśītaiḥ pralepayet// </div>
            <div class="l">pittasthānagate+apyetat sāme kuryācchikitsitam/ </div>
            <div class="l">śoṇitasyāvasekaṃ ca virekaṃ ca viśeṣataḥ// </div>
            <div class="l">mārutāśayasaṃbhūte+pyāditaḥ syādvirūkṣaṇam/ </div>
            <div class="l">raktapittānvaye+apyādau snehanaṃ na hitaṃ matam// </div>
            <div class="l">vātolbaṇe tiktaghṛtaṃ paittike ca praśasyate/ </div>
            <div class="l">laghudoṣe, mahādoṣe paittike syādvirecanam// </div>
            <div class="l">na ghṛtaṃ bahudoṣāya deyaṃ &amp;yanna virecayet/ </div>
            <div class="l">tena doṣo hyupaṣṭabdhastvaṅmāṃsarudhiraṃ pacet// </div>
            <div class="l">tasmādvirekamevādau śastaṃ vidyādvisarpiṇaḥ/ </div>
            <div class="l">rudhirasyāvasekaṃ ca taddhyasyāśrayasaṃjñitam// </div>
            <div class="l">iti vīsarpanut proktaṃ samāsena cikitsitam/ </div>
            <div class="l">etadeva punaḥ sarvaṃ vyāsataḥ saṃpravakṣyate// </div>
            <div class="l">madanaṃ madhukaṃ nimbaṃ vatsakasya phalāni ca/ </div>
            <div class="l">vamanaṃ saṃpradātavyaṃ visarpe kaphapittaje// </div>
            <div class="l">paṭolapicumardābhyāṃ pippalyā madanena ca/ </div>
            <div class="l">visarpe vamanaṃ śastaṃ tathā cendrayavaiḥ saha// </div>
            <div class="l">yāṃśca yogān pravakṣyāmi kalpeṣu kaphapittinām/ </div>
            <div class="l">visarpiṇāṃ prayojyāste doṣanirharaṇāḥ śivāḥ// </div>
            <div class="l">mustanimbapaṭolānāṃ candanotpalayorapi/ </div>
            <div class="l">sārivāmalakośīramustānāṃ vā vicakṣaṇaḥ// </div>
            <div class="l">kaṣāyān pāyayedvaidyaḥ siddhān vīsarpanāśanān/ </div>
            <div class="l">kirātatiktakaṃ lodhraṃ candanaṃ sadurālabham// </div>
            <div class="l">nāgaraṃ padmakiñjalkamutpalaṃ sabibhītakam/ </div>
            <div class="l">madhukaṃ nāgapuṣpaṃ ca dadyādvīsarpaśāntaye// </div>
            <div class="l">prapauṇḍarīkaṃ madhukaṃ padmakiñjalkamutpalam/ </div>
            <div class="l">nāgapuṣpaṃ ca lodhraṃ ca tenaiva vidhinā pibet// </div>
            <div class="l">drākṣāṃ parpaṭakaṃ śuṇṭhīṃ guḍūcīṃ dhanvayāsakam/ </div>
            <div class="l">niśāparyuṣitaṃ dadyāttṛṣṇāvīsarpaśāntaye// </div>
            <div class="l">paṭolaṃ picumardaṃ ca dārvīṃ kaṭukarohiṇīm/ </div>
            <div class="l">yaṣṭyāhvāṃ trāyamāṇāṃ ca dadyādvīsarpaśāntaye// </div>
            <div class="l">paṭolādikaṣāyaṃ vā pibettriphalayā saha/ </div>
            <div class="l">masūravidalairyuktaṃ ghṛtamiśraṃ pradāpayet// </div>
            <div class="l">paṭolapatramudgānāṃ rasamāmalakasya ca/ </div>
            <div class="l">pāyayeta ghṛtonmiśraṃ naraṃ vīsarpapīḍitam// </div>
            <div class="l">yacca sarpirmahātiktaṃ pittakuṣṭhanibarhaṇam/ </div>
            <div class="l">nirdiṣṭaṃ tadapi prājño dadyādvīsarpaśāntaye// </div>
            <div class="l">trāyamāṇāghṛtaṃ siddhaṃ gaulmike yadudāhṛtam/ </div>
            <div class="l">visarpāṇāṃ praśāntyarthaṃ dadyāttadapi buddhimān// </div>
            <div class="l">trivṛccūrṇaṃ samāloḍya sārpiṣā payasā+api vā/ </div>
            <div class="l">gharmāmbunā vā saṃyojya mṛdvīkānāṃ rasena vā// </div>
            <div class="l">virekārthaṃ prayoktavyaṃ siddhaṃ vīsarpanāśanam/ </div>
            <div class="l">trāyamāṇāśṛtaṃ vā+api payo dadyādvirecanam// </div>
            <div class="l">triphalārasasaṃyuktaṃ sarpirstrivṛtayā saha/ </div>
            <div class="l">prayoktavyaṃ virekārthaṃ visarpajvaranāśanam// </div>
            <div class="l">rasamāmalakānāṃ vā ghṛtamiśraṃ pradāpayet/ </div>
            <div class="l">sa eva gurukoṣṭhāya trivṛccūrṇayuto hitaḥ// </div>
            <div class="l">doṣe koṣṭhagate bhūya etat kuryāccikitsitam/ </div>
            <div class="l">śākhyāduṣṭe tu rudhire raktamevādito haret// </div>
            <div class="l">bhiṣagvātānvitaṃ raktaṃ viṣāṇena vinirharet/ </div>
            <div class="l">pittānvitaṃ jalaukobhiḥ, kaphānvitamalābudhiḥ// </div>
            <div class="l">yathāsannaṃ vikārasya vyadhayedāśu vā sirām/ </div>
            <div class="l">tvaṅmāṃsasnāyusaṃkledo raktakledāddhi jāyate// </div>
            <div class="l">&amp;antaḥśarīre saṃśuddhe doṣe tvaṅmāṃsaṃśrite/ </div>
            <div class="l">ādito vā+alpadoṣāṇāṃ kriyā bāhyā pravakṣyate// </div>
            <div class="l">udumbaratvaṅmadhukaṃ padmakiñjalkamutpalam/ </div>
            <div class="l">nāgapuṣpaṃ priyaṅguśca pradehaḥ saghṛto hitaḥ// </div>
            <div class="l">nyagrodhapādāstaruṇāḥ kadalīgarbhasaṃyutāḥ/ </div>
            <div class="l">bisagranthiśca lepaḥ syācchatadhautaghṛtāplutaḥ// </div>
            <div class="l">kālīyaṃ madhukaṃ hema vanyaṃ candanapadmakau/ </div>
            <div class="l">elā mṛṇālaṃ phalinī pralepaḥ syādghṛtāplutaḥ// </div>
            <div class="l">śādvalaṃ ca mṛṇālaṃ ca śaṅkhaṃ candanamutpalam/ </div>
            <div class="l">vetasasya ca mūlāni pradehaḥ syāt sataṇḍulaḥ// </div>
            <div class="l">sārivā padmakiñjalkamuśīraṃ nīlamutpalam/ </div>
            <div class="l">mañjiṣṭhā candanaṃ lodhramabhayā ca pralepanam// </div>
            <div class="l">naladaṃ ca hareṇuśca lodhraṃ &amp;madhukapadmakau/ </div>
            <div class="l">dūrvā sarjarasaścaiva saghṛtaṃ syāt pralepanam// </div>
            <div class="l">yāvakāḥ saktavaścaiva sarpiṣā saha yojitāḥ/ </div>
            <div class="l">pradeho madhukaṃ vīrā saghṛtā yavasaktavaḥ// </div>
            <div class="l">balāmutpalaśālūkaṃ vīrāmagurucandanam/ </div>
            <div class="l">kuryādālepanaṃ vaidyo mṛṇālaṃ ca bisānvitam// </div>
            <div class="l">yavacūrṇaṃ samadhukaṃ saghṛtaṃ ca pralepanam/ </div>
            <div class="l">hareṇavo masūrāśca sagudgāḥ śvetaśālayaḥ// </div>
            <div class="l">pṛthak pṛthak pradehāḥ syuḥ sarve vā sarpiṣā saha/ </div>
            <div class="l">padminīkardamaḥ śīto mauktikaṃ piṣṭameva vā// </div>
            <div class="l">śaṅkhaḥ pravālaḥ śuktirvā gairikaṃ vā ghṛtāplutam/ </div>
            <div class="l">&amp;(pṛhtagete pradehāśca hitā jñeyā visarpiṇām/) prapauṇḍarīkaṃ madhukaṃ balā
              śālūkamutpalam// </div>
            <div class="l">nyagrodhapatradugdhīke saghṛtaṃ syāt pralepanam/ </div>
            <div class="l">bisāni ca mṛṇālaṃ ca saghṛtāśca kaśerukāḥ// </div>
            <div class="l">śatāvarīvidāryośca kandau dhautaghṛtāplutau/ </div>
            <div class="l">śaivālaṃ nalamūlāni gojihvā vṛṣakarṇikā// </div>
            <div class="l">indrāṇiśākaṃ saghṛtaṃ &amp;śirīṣatvagbalāghṛtam/ </div>
            <div class="l">nyagrodhodumbaraplakṣavetasāśvatthapallavaiḥ// </div>
            <div class="l">tvakkalkairbahusarpirbhiḥ śītairālepanaṃ hitam/ </div>
            <div class="l">pradehāḥ sarva evaite &amp;vātapittolbaṇe śubhāḥ// </div>
            <div class="l">&amp;sakaphe tu pravakṣyāmi pradehānaparān hitān/ </div>
            <div class="l">triphalāṃ padmakośīraṃ samaṅgāṃ karavīrakam// </div>
            <div class="l">nalamūlānyanantāṃ ca pradehamupakalpayet/ </div>
            <div class="l">khadiraṃ saptaparṇaṃ ca mustamāragvadhaṃ dhavam// </div>
            <div class="l">kuraṇṭakaṃ devadāru dadyādālepanaṃ bhiṣak/ </div>
            <div class="l">āragvadhasya patrāṇi tvacaṃ śleṣmātakasya ca// </div>
            <div class="l">indrāṇiśākaṃ kākāhvāṃ śirīṣakusumāni ca/ </div>
            <div class="l">śauvālaṃ nalamūlāni vīrāṃ gandhapriyaṅgukām// </div>
            <div class="l">triphalāṃ madhukaṃ vīrāṃ śirīṣakusurmāni ca/ </div>
            <div class="l">prapauṇḍarīkaṃ hrīberaṃ dārvītvaṅmadhukaṃ balām// </div>
            <div class="l">pṛthagālepanaṃ kuryāddvandvaśaḥ sarvaśo+api vā/ </div>
            <div class="l">pradehāḥ sarva evaite deyāḥ svalpaghṛtāplutāḥ// </div>
            <div class="l">vātapittolbaṇe ye tu pradehāste ghṛtādhikāḥ/ </div>
            <div class="l">ghṛtena śatadhautena pradigyāt kevalena vā// </div>
            <div class="l">ghṛtamaṇḍena śītena payasā madhukāmbunā/ </div>
            <div class="l">pañcavalkakaṣāyeṇa secayecchītalena vā// </div>
            <div class="l">vātāsṛkpittabahulaṃ visarpaṃ bahuśo bhiṣak/ </div>
            <div class="l">secanāste pradehā ye ta eva ghṛtasādhanāḥ// </div>
            <div class="l">te cūrṇayogā vīsarpavraṇānāmavacūrṇanāḥ/ </div>
            <div class="l">dūrvāsvarasasiddhaṃ ca ghṛtaṃ syādvraṇaropaṇam// </div>
            <div class="l">dārvītvaṅmadhukaṃ lodhraṃ keśaraṃ cāvacūrṇanam/ </div>
            <div class="l">paṭolaḥ picumardaśca triphalā madhukotpale// </div>
            <div class="l">etat prakṣālanaṃ sarpirvraṇacūrṇaṃ pralepanam/ </div>
            <div class="l">pradehāḥ sarva evaite kartavyāḥ &amp;saṃprasādanāḥ// </div>
            <div class="l">kṣaṇe kṣaṇe prayoktavyāḥ pūrvamuddhṛtya lepanam/ </div>
            <div class="l">adhāvanoddhṛte pūrve pradehā bahuśo+aghanāḥ// </div>
            <div class="l">deyāḥ pradehāḥ kaphaje paryādhānoddṛte ghanāḥ/ </div>
            <div class="l">tribhāgāṅguṣṭhamātraḥ syāt pralepaḥ kalkapeṣitaḥ// </div>
            <div class="l">nātisnigdho na rūkṣaśca na piṇḍo na dravaḥ samaḥ/ </div>
            <div class="l">na ca paryuṣitaṃ lepaṃ kadācidavacārayet// </div>
            <div class="l">na ca tenaiva lepena punarjātu pralepayet/ </div>
            <div class="l">kledavīsarpaśūlāni soṣṇābhāvāt pravartayet// </div>
            <div class="l">lepo hyupari paṭṭasya kṛtaḥ svedayati vraṇam/ </div>
            <div class="l">svedajāḥ piḍakāstasya kaṇḍūścaivopajāyate// </div>
            <div class="l">uparyupari lepasya lepo yadyavacāryate/ </div>
            <div class="l">tāneva doṣāñjanayet paṭṭasyopari yān kṛtaḥ// </div>
            <div class="l">atisnigdho+atidravaśca lepo yadyavacāryate/ </div>
            <div class="l">tvaci na śliṣyate samyaṅna doṣaṃ śamayatyapi// </div>
            <div class="l">tanvāliptaṃ na kurvīta saṃśuṣko hyāpuṭāyate/ </div>
            <div class="l">na cauṣadhiraso vyādhiṃ prāpnotyapi ca śuṣyati// </div>
            <div class="l">tanvāliptena ye doṣāstāneva janayedbhṛśam/ </div>
            <div class="l">saṃśuṣkaḥ pīḍayedvyādhiṃ niḥsneho hyavacāritaḥ// </div>
            <div class="l">annapānāni vakṣyāmi visarpāṇāṃ nivṛttaye/ </div>
            <div class="l">laṅghitebhyo hito mantho rūkṣaḥ sakṣaudraśarkaraḥ// </div>
            <div class="l">madhuraḥ kiṃcidamlo vā dāḍimāmalakānvitaḥ/ </div>
            <div class="l">saparūṣakamṛdvīkaḥ sakharjūraḥ śṛtāmbunā// </div>
            <div class="l">tarpaṇairyavaśālīnāṃ sasnehā cāvalehikā/ </div>
            <div class="l">jīrṇe purāṇaśālīnāṃ yūṣairbhuñjīta bhojanam// </div>
            <div class="l">mudgānmasūrāṃśaṇakān yūṣārhtamupakalpayet/ </div>
            <div class="l">anamlān dāḍimāmlān vā paṭolāmalakaiḥ saha// </div>
            <div class="l">jāṅgalānāṃ ca māṃsānāṃ rasāṃstasyopakalpayet/ </div>
            <div class="l">rūkṣān parūṣakadrākṣādāḍimāmalakānvitān// </div>
            <div class="l">raktāḥ śvetā mahāhvāśca śālayaḥ ṣaṣṭikaiḥ saha/ </div>
            <div class="l">bhojanārthe praśasyante purāṇāḥ suparisrutāḥ// </div>
            <div class="l">yavagodhūmaśālīnāṃ sātmyānyeva pradāpayet/ </div>
            <div class="l">yeṣāṃ nātyucitaḥ śālirnarā ye ca kaphādhikāḥ// </div>
            <div class="l">vidāhīnyannapānāni viruddhaṃ svapanaṃ divā/ </div>
            <div class="l">krodhavyāyāmasūryāgnipravātāṃśca vivarjayet// </div>
            <div class="l">kuryāccikitsitādasmācchītaprāyāṇi paittike/ </div>
            <div class="l">rūkṣaprāyāṇi kaphaje snaihikānyanilātmake// </div>
            <div class="l">vātapittapraśamanamagnivīsarpaṇe hitam/ </div>
            <div class="l">kaphapittapraśamanaṃ prāyaḥ kardamasaṃjñite// </div>
            <div class="l">raktapittottaraṃ dṛṣṭvā granthivīsarpamāditaḥ/ </div>
            <div class="l">rūkṣaṇairlaṅghanaiḥ sekaiḥ pradehaiḥ pāñcavalkalaiḥ// </div>
            <div class="l">sirāmokṣairjalaukobhirvamanaiḥ savirecanaiḥ/ </div>
            <div class="l">&amp;ghṛtaiḥ kaṣāyatiktaiśca kālajñaḥ samupācaret// </div>
            <div class="l">ūrdhvaṃ cādhaśca śuddhāya rakte cāpyavasecite/ </div>
            <div class="l">vātaśleṣmaharaṃ karma granthivīsarpiṇe hitam// </div>
            <div class="l">utkārikābhiruṣṇābhirupanāhaḥ praśasyate/ </div>
            <div class="l">snigdhābhirveśavārairvā granthivīsarpaśūlinām// </div>
            <div class="l">daśamūlopasiddhena tailenoṣṇena secayet/ </div>
            <div class="l">kuṣṭhatailena coṣṇena pākyakṣārayutena ca// </div>
            <div class="l">gomūtraiḥ patraniryūhairuṣṇairvā pariṣecayet/ </div>
            <div class="l">sukhoṣṇayā pradihyādvā piṣṭayā cāśvagandhayā// </div>
            <div class="l">śuṣkamūlakakalkena naktamālatvacā+api vā/ </div>
            <div class="l">bibhītakatvacāṃ &amp;vā+api kalkenoṣṇena lepayet// </div>
            <div class="l">balāṃ nāgabalāṃ pathyāṃ bhūrjagranthiṃ bibhītakam/ </div>
            <div class="l">vaṃśapatrāṇyagnimanthaṃ kuryādgranthipralepanam// </div>
            <div class="l">dantī citrakamūlatvak sudhārkapayasī guḍaḥ/ </div>
            <div class="l">bhallātakāsthi kāsīsaṃ lepo bhindyācchilāmapi// </div>
            <div class="l">bahirmārgasthitaṃ granthiṃ kiṃ punaḥ kaphasaṃbhavam/ </div>
            <div class="l">dīrghakālasthitaṃ granthiṃ bhindyādvā bheṣajairimaiḥ// </div>
            <div class="l">mūlakānāṃ kulatthānāṃ yūṣaiḥ sakṣāradāḍimaiḥ/ </div>
            <div class="l">godhūmānnairyavānnairvā sasīdhumadhuśarkaraiḥ// </div>
            <div class="l"> sakṣaudrairvāruṇīmaṇḍairmātuluṅgarasānvitaiḥ/ </div>
            <div class="l">triphalāyāḥ prayogaiśca pippalīkṣaudrasaṃyutaiḥ// </div>
            <div class="l">mustabhallātaśaktūnāṃ prayogairmākṣikasya ca/ </div>
            <div class="l">devadāruguḍūcyośca prayogairgirijasya ca// </div>
            <div class="l">dhūmairvirekaiḥ śirasaḥ pūrvoktairgulmabhedanaiḥ/ </div>
            <div class="l">ayolavaṇapāṣāṇahematāmraprapīḍanaiḥ// </div>
            <div class="l">ābhiḥ kriyābhiḥ siddhābhirvividhābhirbalī sthiraḥ/ </div>
            <div class="l">granthiḥ pāṣāṇakaṭhino yadā naivopaśāmyati// </div>
            <div class="l">athāsya dāhaḥ kṣāreṇa &amp;śarairhemnā+atha vā hitaḥ/ </div>
            <div class="l">pākibhiḥ pācayitvā vā pāṭayitvā samuddharet// </div>
            <div class="l">mokṣayedbahuśaścāsya raktamutkleśamāgatam/ </div>
            <div class="l">&amp;punaścāpahṛte rakte vātaśleṣmajidauṣadham// </div>
            <div class="l">dhūmo virekaḥ śirasaḥ svedanaṃ parimardanam/ </div>
            <div class="l">apraśāmyati doṣe ca &amp;pācanaṃ vā praśasyate// </div>
            <div class="l">praklinnaṃ dāhapākābhyāṃ bhiṣak śodhanaropaṇaiḥ/ </div>
            <div class="l">bāhyaiścābhyantaraiścaiva vraṇavat samupācaret// </div>
            <div class="l">kampillakaṃ viḍaṅgāni dārvīṃ kārañjakaṃ phalam/ </div>
            <div class="l">piṣṭvā tailaṃ vipaktavyaṃ granthivraṇacikitsitam// </div>
            <div class="l">dvivraṇīyopadiṣṭena karmaṇā cāpyupācaret/ </div>
            <div class="l">deśakālavibhāgajño vraṇān vīsarpajān budhaḥ// </div>
            <div class="l">iti granthivisarpacikitsā/ </div>
            <div class="l">ya eva vidhiruddiṣṭo granthīnāṃ vinivṛttaye/ </div>
            <div class="l">sa eva galagaṇḍānāṃ kaphajānāṃ nivṛttaye// </div>
            <div class="l">galagaṇḍāstu vātotthā ye &amp;kaphānugatā nṛṇām/ </div>
            <div class="l">ghṛtakṣīrakaṣāyāṇāmabhyāsānna bhavanti te// </div>
            <div class="l">yānīhoktāni karmāṇi visarpāṇāṃ nivṛttaye/ </div>
            <div class="l">ekatastāni sarvāṇi raktamokṣaṇamekataḥ// </div>
            <div class="l">visarpo na hyasaṃsṛṣṭo raktapittena jāyate/ </div>
            <div class="l">tasmāt sādhāraṇaṃ sarvamuktametaccikitsitam// </div>
            <div class="l">viśeṣo doṣavaiṣamyānna ca noktaḥ samāsataḥ/ </div>
            <div class="l">&amp;samāsavyāsanirdiṣṭāṃ kriyāṃ vidvānupācaret// </div>
          </div>
          <p id="CS.6.21.144"><a name="CS.6.21.144"><!--anchor--></a>tatra ślokāḥ--- </p>
          <div class="lg">
            <div class="l">niruktaṃ nāmabhedāśca doṣā dūṣyāṇi hetavaḥ/ </div>
            <div class="l">āśrayo mārgataścaiva visarpagurulāghavam// </div>
            <div class="l">liṅgānyupadravā ye ca yallakṣaṇa upadravaḥ/ </div>
            <div class="l">sādhyatvaṃ, na ca, sādhyānāṃ sādhanaṃ ca yathākramam// </div>
            <div class="l">iti piprakṣave siddhimagniveśāya dhīmate/ </div>
            <div class="l">punarvasuruvācedaṃ visarpāṇāṃ cikitsitam// </div>
          </div>
          <p><a name="idp11432320"><!--anchor--></a> ityagniveśakṛte tantre carakapratisaṃskṛte cikitsāsthāne visarpacikitsitaṃ
            nāmaikaviṃśo+adhyāyaḥ//21// </p>
        </div>


        <div class="teidiv1" id="div2_body.1_div1.6_div2.22"><h3><a name="body.1_div1.6_div2.22"></a>6.22.  dvāviṃśo+adhyāyaḥ/</h3>
          
          <p id="CS.6.22.1"><a name="CS.6.22.1"><!--anchor--></a>athātastṛṣṇācikitsitaṃ vyākhyāsyāmaḥ// </p>
          <p id="CS.6.22.2"><a name="CS.6.22.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">jñānapraśamatapobhiḥ khyāto+atrisuto jagaddhite+abhirataḥ/ </div>
            <div class="l">tṛṣṇānāṃ praśamārthaṃ cikitsitaṃ prāha pañcānām// </div>
            <div class="l"> kṣobhādbhayācchramādapiśokātkrodhādvilaṅghanānmadyāt/ </div>
            <div class="l">kṣārāmlalavaṇakaṭukoṣṇarūkṣaśuṣkānnasevābhiḥ// </div>
            <div class="l"> dhātukṣayagadakarṣaṇavamanādyatiyogasūryasaṃtāpaiḥ/ </div>
            <div class="l">pittānilau pravṛddhau saumyāndhātūṃśca śoṣayataḥ// </div>
            <div class="l">rasavāhinīśca &amp;nālīrjihvāmūlagalatālukaklomnaḥ/ </div>
            <div class="l">saṃśoṣya nṛṇāṃ dehe kurutastṛṣṇāṃ mahābalāvetau// </div>
            <div class="l">pītaṃ pītaṃ hi jalaṃ śoṣayatastāvato na yāti śamam/ </div>
            <div class="l">ghoravyādhikṛśānāṃ &amp;prabhavatyupasargabhūtā sā// </div>
            <div class="l">prāgrūpaṃ mukhaśoṣaḥ, svalakṣaṇaṃ sarvadā+ambukāmitvam/ </div>
            <div class="l">tṛṣṇānāṃ sarvasāṃ liṅgānāṃ lāghavamapāyaḥ// </div>
            <div class="l"> mukhaśoṣasvarabhedabhramasaṃtāpapralāpasaṃstambhān/ </div>
            <div class="l">tālvoṣṭhakaṇṭhajihvākarkaśatāṃ cittanāśaṃ ca// </div>
            <div class="l">jihvānirgamamaruciṃ bādhiryaṃ marmadūyanaṃ sādam/ </div>
            <div class="l">tṛṣṇodbhūtā kurute, pañcavidhāṃ liṅgataḥ śṛṇu tām// </div>
            <div class="l">abdhātuṃ dehasthaṃ kupitaḥ pavano yadā viśoṣayati/ </div>
            <div class="l">tasmiñśuṣke śuṣyatyabalastṛṣyatyatha viśuṣyan// </div>
            <div class="l">nidrānāśaḥ śiraso bhramastathā śuṣkavirasamukhatā ca
              sroto+avarodha iti ca syālliṅgaṃ vātatṛṣṇāyāḥ// </div>
            <div class="l">pittaṃ matamāgneyaṃ kupitaṃ cettāpayatyapāṃ dhātum/ </div>
            <div class="l">saṃtaptaḥ sa hi janayettṛṣṇāṃ dāholbaṇāṃ nṝṇām// </div>
            <div class="l">tiktāsyatvaṃ śiraso dāhaḥ śītābhinandatā mūrcchā/ </div>
            <div class="l">pītākṣimūtravarcastvamākṛtiḥ pittatṛṣṇāyāḥ// </div>
            <div class="l">tṛṣṇā yā++āmaprabhavā &amp;sā+apyāgneyā++āmapittajanitatvāt/ </div>
            <div class="l">liṅgaṃ tasyāścārucirādhmānakaphaprasekau ca// </div>
            <div class="l">deho rasajo+ambubhavo rasaśca tasya kṣayācca tṛṣyeddhi/ </div>
            <div class="l">dīnasvaraḥ pratāmyan &amp;saṃśuṣkahṛdayagalatāluḥ// </div>
            <div class="l">bhavati khalu yopasargāttṛṣṇā sā śoṣiṇī kaṣṭā/ </div>
            <div class="l">&amp;jvaramehakṣayaśoṣaśvāsādyupasṛṣṭadehānām// </div>
            <div class="l">sarvāstvatiprasaktā rogakṛśānāṃ vamiprasaktānām/ </div>
            <div class="l">ghoropadravayuktāstṛṇā maraṇāya vijñeyāḥ// </div>
            <div class="l">nāgniṃ vinā hi tarṣaḥ pavanādvā tau hi śoṣaṇe hetū/ </div>
            <div class="l">abdhātorativṛddhāvapāṃ kṣaye tṛṣyate naro hi// </div>
            <div class="l">gurvannapayaḥsnehaiḥ saṃmūrcchadbhirvidāhakāle ca/ </div>
            <div class="l">yastṛṣyedvṛtamārge tatrāpyanilānalau hetū// </div>
            <div class="l">tīkṣṇoṣṇarūkṣabhāvānmadyaṃ pittānilau prakopayati/ </div>
            <div class="l">śoṣayato+apāṃ dhātuṃ tāveva hi madyaśīlānām// </div>
            <div class="l">taptāsviva sikatāsu hi toyamāśu śuṣyati kṣiptam/ </div>
            <div class="l">teṣāṃ saṃtaptānāṃ himajalapānādbhavati śarma// </div>
            <div class="l">śiśirasnātasyoṣmā ruddhaḥ koṣṭhaṃ prapadya tarṣayati/ </div>
            <div class="l">tasmānnoṣṇaklānto bhajeta sahasā jalaṃ &amp;śītam// </div>
            <div class="l">liṅgaṃ &amp;sarvāsvetāsvanilakṣayapittajaṃ bhavatyatha tu/ </div>
            <div class="l">pṛthagāgamāccikitsitamataḥ pravakṣyāmi tṛṣṇānām// </div>
            <div class="l">apāṃ kṣayāddhi tṛṣṇā saṃśoṣya naraṃ praṇāśayedāśu/ </div>
            <div class="l">tasmādaindraṃ toyaṃ samadhu pibettadguṇaṃ vā+anyat// </div>
            <div class="l">kiñcittuvarānurasaṃ tanu laghu śītalaṃ sugandhi surasaṃ ca/ </div>
            <div class="l">anabhiṣyandi ca yattatkṣitigatamapyaindravajjñeyam// </div>
            <div class="l">śṛtaśītaṃ sasitopalamathavā śarapūrvapañcamūlena/ </div>
            <div class="l">&amp;lājāsaktusitāhvāmadhuyutamaindreṇa vā mantham// </div>
            <div class="l">vāṭyaṃ vā++āmayavānāṃ śītaṃ madhuśarkarāyutaṃ dadyāt/ </div>
            <div class="l">peyāṃ vā śālīnāṃ dadyādvā koradūṣāṇām// </div>
            <div class="l">payasā śṛtena bhojanamathavā madhuśarkarāyutaṃ yojyam/ </div>
            <div class="l">pārāvatādikarasairghṛtabhṛṣṭairvā+apyalavaṇāmlaiḥ// </div>
            <div class="l">tṛṇapañcamūlamuñjātakaiḥ priyālaiśca jāṅgalāḥ sukṛtāḥ/ </div>
            <div class="l">śastā rasāḥ payo vā taiḥ siddhaṃ śarkarāmadhumat// </div>
            <div class="l">śatadhautaghṛtenāktaḥ payaḥ pibecchītatoyamavagāhya/ </div>
            <div class="l">mudgamasūracaṇakajā rasāstu bhṛṣṭā &amp;ghṛte deyāḥ// </div>
            <div class="l">madhuraiḥ sajīvanīyaiḥ śītaiśca satiktakaiḥ śṛtaṃ kṣīram/ </div>
            <div class="l">pānābhyañjanasekeṣviṣṭaṃ madhuśarkarāyuktam// </div>
            <div class="l">tajjaṃ vā ghṛtamiṣṭaṃ pānābhyaṅgeṣu nasyamapi ca syāt/ </div>
            <div class="l">nārīpayaḥ saśarkaramuṣṭryā api nasyamikṣurasaḥ// </div>
            <div class="l"> &amp;kṣīrekṣurasaguḍodakasitopalākṣaudrasīdhumārdvīkaiḥ/ </div>
            <div class="l">vṛkṣāmlamātuluṅgairgaṇḍūṣastāluśoṣaghnāḥ// </div>
            <div class="l"> jambvāmrātakabadarīvetasapañcavalkapañcāmlaiḥ/ </div>
            <div class="l">hṛnmukhaśiraḥpradehāḥ saghṛtā mūrcchābhramatṛṣṇāghnāḥ syuḥ// </div>
            <div class="l">dāḍimadadhitthalodhraiḥ savidārībījapūrakaiḥ śirasaḥ/ </div>
            <div class="l">lepo gaurāmalakairghṛtāranālāyutaiśca hitaḥ// </div>
            <div class="l">śaivalapaṅkāmburuhaiḥ sāmlaiḥ sāghṛtaiśca śaktubhirlepaḥ/ </div>
            <div class="l">mastvāranālārdravasanakamalamaṇihārasaṃsparśāḥ// </div>
            <div class="l"> śiśirāmbucandanārdrastanataṭapāṇitalagātrasaṃsparśāḥ
              kṣaumārdranivasanānāṃ varāṅganānāṃ priyāṇāṃ ca// </div>
            <div class="l"> himavaddarīvanasaritsaro+ambujapavanendupādaśiśirāṇām/ </div>
            <div class="l">&amp;ramyaśiśirodakānāṃ smaraṇaṃ kathāśca tṛṣṇāghnāḥ// </div>
            <div class="l">vātaghnamannapānaṃ mṛdu laghu śītaṃ ca vātatṛṣṇāyām/ </div>
            <div class="l">kṣayakāsanucchṛtaṃ &amp;kṣīraghṛtamūrdhvavātatṛṣṇāghnam// </div>
            <div class="l">syājjīvanīyasiddhaṃ kṣīraghṛtaṃ vātapittaye tarṣa/ </div>
            <div class="l">paitte drākṣācandanakharjūrośīramadhuyutaṃ toyam// </div>
            <div class="l"> lohitaśālitaṇḍulakharjūraparūṣakotpaladrākṣāḥ/ </div>
            <div class="l">madhu pakvaloṣṭameva ca jale sthitaṃ śītalaṃ peyam// </div>
            <div class="l">lohitaśāliprasthaḥ salodhramadhukāñjanotpalaḥ kṣuṇṇaḥ
              &amp;pakvāmaloṣṭajalamadhusamāyuto mṛnmaye peyaḥ// </div>
            <div class="l"> vaṭamātuluṅgavetasapallavakuśakāśamūlayaṣṭyāhvaiḥ/ </div>
            <div class="l">siddhe+ambhasyagninibhāṃ kṛṣṇamṛdaṃ kṛṣṇasikatāṃ vā// </div>
            <div class="l">taptāni navakapālānyathavā nirvāpya pāyayetāccham/ </div>
            <div class="l">āpākaśarkaraṃ vā+amṛtavallyudakaṃ tṛṣāṃ hanti// </div>
            <div class="l">kṣīravatāṃ madhurāṇāṃ śītānāṃ śarkarāmadhuvimiśrāḥ/ </div>
            <div class="l">śītakaṣāyā mṛdbhṛṣṭasaṃyutāḥ pittatṛṣṇāghnāḥ// </div>
            <div class="l"> vyoṣavacābhallātakatiktakaṣāyāstathā++āmatṛṣṇāghnāḥ/ </div>
            <div class="l">yaccoktaṃ kaphajāyāṃ vamyāṃ taccaiva kāryaṃ syāt// </div>
            <div class="l">stambhārucyavipākālasyacchardiṣu kaphānugāṃ tṛṣṇām/ </div>
            <div class="l">jñātvā dadhimadhutarpaṇalavaṇoṣṇajalairvamanamiṣṭam// </div>
            <div class="l">dāḍimamamlaphalaṃ vā+apyanyat sakaṣāyamatha leham/ </div>
            <div class="l">peyamathavā &amp;pradadyādrajanīśarkarāyuktam// </div>
            <div class="l">kṣayakāsena tu tulyā kṣayatṛṣṇā sā garīyasī nṝṇām/ </div>
            <div class="l">kṣīṇakṣataśoṣahitaistasmāttāṃ bheṣajaiḥ śamayet// </div>
            <div class="l">pānatṛṣārtaḥ pānaṃ tvardhodakamamlalavaṇagandhāḍhyam/ </div>
            <div class="l">śiśirasnātaḥ pānaṃ madyāmbu guḍāmbu vā tṛṣitaḥ// </div>
            <div class="l">bhaktoparodhatṛṣitaḥ snehatṛṣārto+athavā tanuyavāgūm/ </div>
            <div class="l">prapibedguruṇā tṛṣito bhuktena taduddharedbhuktam// </div>
            <div class="l">madhyāmbu vā+ambu koṣṇaṃ balavāṃstṛṣitaḥ samullikhet pītvā/ </div>
            <div class="l">māgadhikāviśadamukhaḥ saśarkaraṃ vā pibenmantham// </div>
            <div class="l">balavāṃstu tāluśoṣe pibedghṛtaṃ tṛṣyamadyācca/ </div>
            <div class="l">sarpirbhṛṣṭaṃ kṣīraṃ māṃsarasāṃścābalaḥ snigdhān// </div>
            <div class="l">atirūkṣadurbalānāṃ tarṣaṃ śamayennṛṇāmihāśu payaḥ/ </div>
            <div class="l">chāgo vā ghṛtabhṛṣṭaḥ śīto madhuro raso hṛdyaḥ// </div>
            <div class="l">snigdhe+anne bhukte yā tṛṣṇā syāttāṃ guḍāmbunā śamayet/ </div>
            <div class="l">tarṣaṃ mūrcchābhihatasya raktapittāpahairhanyāt// </div>
            <div class="l"> &amp;tṛṭdāhamūrcchābhramaklamamadātyayāsraviṣapitte/ </div>
            <div class="l">śastaṃ svabhāvaśītaṃ, śṛtaśītaṃ sannipāte+ambhaḥ// </div>
            <div class="l"> hikkāśvāsanavajvarapīnasaghṛtapītapārśvagalaroge/ </div>
            <div class="l">kaphavātakṛte styāne sadyaḥśuddhe ca hitamuṣṇam// </div>
            <div class="l">pāṇḍūdarapīnasamehagulmamandānalātisāreṣu/ </div>
            <div class="l">plīhni ca toyaṃ na hitaṃ kāmamasahye pibedalpam// </div>
            <div class="l">pūrvamayāturaḥ san dīnastṛṣṇārdito jalaṃ kāṅkṣan/ </div>
            <div class="l">na labheta sa cenmaraṇamāśvevāpnupāddīrgharogaṃ vā// </div>
            <div class="l">tasmāddhānyāmbu pibettṛṣyan rogī saśarkarākṣaudram/ </div>
            <div class="l">yadvā tasyānyatsyāt sātmyaṃ rogasya tacceṣṭam// </div>
            <div class="l">tasyāṃ vinivṛttāyāṃ tajjanya upadravaḥ sukhaṃ jetum/ </div>
            <div class="l">tasmāttṛṣṇāṃ pūrvaṃ jayedbahubhyo+api rogebhyaḥ// </div>
          </div>
          <p id="CS.6.22.63"><a name="CS.6.22.63"><!--anchor--></a>tatra ślokaḥ---</p>
          <div class="lg">
            <div class="l">hetū yathā+agnipavanau kurutaḥ sopadravāṃ ca pañcānām/ </div>
            <div class="l">tṛṣṇānāṃ pṛthagākṛtirasādhyatā sādhanaṃ coktam// </div>
          </div>
          <p><a name="idp11514272"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite cikitsāsthāne
            tṛṣṇārogacikitsitaṃ nāma dvāviṃśo+adhyāyaḥ//22// </p>
        </div>


        <div class="teidiv1" id="div2_body.1_div1.6_div2.23"><h3><a name="body.1_div1.6_div2.23"></a>6.23.  trayoviṃśo+adhyāyaḥ/</h3>
          
          <p id="CS.6.23.1"><a name="CS.6.23.1"><!--anchor--></a>athāto viṣacikitsitaṃ vyākhyāsyāmaḥ// </p>
          <p id="CS.6.23.2"><a name="CS.6.23.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">prāgutpattiṃ guṇān yoniṃ vegāṃ(anunāsika)lliṅgānyupakramān/ </div>
            <div class="l">ciṣasya bruvataḥ samyagagniveśa nibodha me// </div>
            <div class="l">amṛtārthaṃ samudre tu mathyamāne surāsuraiḥ/ </div>
            <div class="l">jajñe prāgamṛtotpatteḥ puruṣo ghoradarśanaḥ// </div>
            <div class="l">dīptatejāścaturdaṃṣṭro harikeśo+analekṣaṇaḥ/ </div>
            <div class="l">jagadviṣaṇṇaṃ taṃ dṛṣṭvā &amp;tenāsau viṣasaṃjñitaḥ// </div>
            <div class="l">jaṅgamasthāvarāyāṃ tadyonau brahmā nyayojayat/ </div>
            <div class="l">tadambusaṃbhavaṃ tasmāddbividhaṃ pāvakopamam// </div>
            <div class="l">aṣṭavegaṃ daśaguṇaṃ caturviṃśatyupakramam/ </div>
            <div class="l">tadvarṣāsvambuyonitvāt saṃkledaṃ guḍavadgatam// </div>
            <div class="l">sarpatyambudharāpāye tadagastyo hinasti ca/ </div>
            <div class="l">prayāti mandavīryatvaṃ viṣaṃ tasmādghanāstyaye// </div>
            <div class="l">sarpāḥ kīṭondurā lūtā vṛścikā gṛhagodhikāḥ/ </div>
            <div class="l">jalaukāmatsyamaṇḍūkāḥ &amp;kaṇabhāḥ sakṛkaṇṭakāḥ// </div>
            <div class="l">śvasiṃhavyāghragomāyutarakṣunakulādayaḥ/ </div>
            <div class="l">&amp;daṃṣṭriṇo ye viṣaṃ teṣāṃ daṃṣṭrotthaṃ jaṅgamaṃ matam// </div>
            <div class="l">mustakaṃ pauṣkaraṃ krauñcaṃ vatsanābhaṃ balāhakam/ </div>
            <div class="l">karkaṭaṃ kālakūṭaṃ ca karavīrakasaṃjñakam// </div>
            <div class="l">pālakendrāyudhaṃ tailaṃ meghakaṃ kuśapuṣpakam/ </div>
            <div class="l">rohiṣaṃ puṇḍarīkaṃ ca lāṅgalakyañjanābhakam// </div>
            <div class="l">saṅkocaṃ markaṭaṃ śṛṅgīviṣaṃ hālāhalaṃ tathā/ </div>
            <div class="l">evamādīni cānyāni mūlajāni sthirāṇi ca// </div>
            <div class="l">&amp;garasaṃyogajaṃ cānyadgarasaṃjñaṃ gadapradam/ </div>
            <div class="l">kālāntaravipākitvānna tadāśu haratyasūn// </div>
            <div class="l">nidrāṃ tandrāṃ klamaṃ dāhaṃ &amp;sapākaṃ lomaharṣaṇam/ </div>
            <div class="l">śophaṃ caivātisāraṃ ca janayejjaṅgamaṃ viṣam// </div>
            <div class="l">sthāvaraṃ tu jvaraṃ hikkāṃ dantaharṣaṃ galagraham/ </div>
            <div class="l">phenavamyaruciśvāsamūrcchāśca &amp;janayedviṣam// </div>
            <div class="l">&amp;jaṅgamaṃ syādadhobhāgamūrdhvabhāgaṃ tu mūlajam/ </div>
            <div class="l">&amp;tasmāddaṃṣṭrāviṣaṃ maulaṃ hanti maulaṃ ca &amp;daṃṣṭrajam// </div>
            <div class="l">tṛṇmohadantaharṣaprasekavamathuklamā bhavantyādye/ </div>
            <div class="l">vege rasapradoṣādasṛkpradoṣāddvitīye tu// </div>
            <div class="l"> &amp;vaivarṇyabhramavepathumūrcchājṛmbhāṅgacimicimātamakāḥ/ </div>
            <div class="l">duṣṭapiśitāttṛtīye maṇḍalakaṇḍūśvayathukoṭhāḥ// </div>
            <div class="l">vātādijāścaturthe dāhacchardyaṅgaśūlamūrcchādyāḥ/ </div>
            <div class="l">nīlādīnāṃ tamasaśca darśanaṃ pañcame vege// </div>
            <div class="l">ṣaṣṭhe hikkā, bhaṅgaḥ skandhasya tu saptame+aṣṭame maraṇam/ </div>
            <div class="l">nṝṇāṃ, catuṣpadāṃ syāccaturvidhaḥ, pakṣiṇāṃ trividhaḥ// </div>
            <div class="l">sīdatyādye bhramati ca, catuṣpado vepate, tataḥ &amp;śūnyaḥ/ </div>
            <div class="l">mandāhāro mriyate śvāsena hi caturthavege tu// </div>
            <div class="l">&amp;dhyāyati vihagaḥ prathame vege, prabhrāmyati dvitīye tu/ </div>
            <div class="l">srastāṅgaśca tṛtīye viṣavege yāti pañcatvam// </div>
            <div class="l">laghu rūkṣamāśu viśadaṃ vyavāyi tīkṣṇaṃ vikāsi sūkṣmaṃ ca/ </div>
            <div class="l">uṣṇamanirdeśyarasaṃ daśaguṇamuktaṃ viṣaṃ tajjñaiḥ// </div>
            <div class="l">raukṣyādvātamaśaityātpittaṃ saukṣmyādasṛk prakopayati/ </div>
            <div class="l">&amp;kaphamavyaktarasatvādannarasāṃścānuvartate śīghram// </div>
            <div class="l">śīghraṃ vyavāyibhāvādāśu vyāpnoti kevalaṃ deham/ </div>
            <div class="l">tīkṣṇatvānmarmaghnaṃ prāṇaghnaṃ tadvikāsitvāt// </div>
            <div class="l">durupakramaṃ laghutvādvaiśadyāt syādasaktagatidoṣam/ </div>
            <div class="l">doṣasthānaprakṛtīḥ prāpyānyatamaṃ hyudīrayati// </div>
            <div class="l">syādvātikasya vātasthāne kaphapittaliṅgamīṣattu/ </div>
            <div class="l">&amp;tṛṇmohāratimūrcchāgalagrahacchardiphenādi// </div>
            <div class="l">pittāśayasthitaṃ paittikasya &amp;kaphavātayorviṣaṃ tadvat/ </div>
            <div class="l">&amp;tṛṭkāsajvaravamathuklamadāhatamotisārādi// </div>
            <div class="l">kaphadeśagaṃ &amp;kaphasya ca darśayedvātapittayośceṣat/ </div>
            <div class="l">liṅgaṃ śvāsagalagrahakaṇḍūlālāvamathvādi// </div>
            <div class="l">dūṣīviṣaṃ tu śoṇitaduṣṭyāruḥkiṭimakoṭhaliṅgaṃ ca/ </div>
            <div class="l">viṣamekaikaṃ doṣaṃ saṃdūṣya haratyasūnevam// </div>
            <div class="l">kṣarati viṣatejasā+asṛk tat khāni nirudhya mārayati jantum/ </div>
            <div class="l">pītaṃ mṛtasya hṛdi tiṣṭhati daṣṭaviddhayordaṃśadeśe syāt// </div>
            <div class="l"> nīlauṣṭhadantaśaithilyakeśapatanāṅgabhaṅgavikṣepāḥ/ </div>
            <div class="l">śiśirairna lomaharṣo nābhihate daṇḍarājī syāt// </div>
            <div class="l">kṣatajaṃ kṣatācca nāyātyetāni bhavanti maraṇaliṅgāni/ </div>
            <div class="l">ebhyo+anyathā cikitsyāsteṣāṃ copakramāñchṛṇu me// </div>
            <div class="l"> mantrāriṣṭotkartananiṣpīḍanacūṣaṇāgnipariṣekāḥ/ </div>
            <div class="l">avagāharaktamokṣaṇavamanavirekopadhānāni// </div>
            <div class="l"> &amp;hṛdayāvaraṇāñjananasyadhūmalehauṣadhapraśamanāni/ </div>
            <div class="l">pratisāraṇaṃ prativiṣaṃ saṃjñāsaṃsthāpanaṃ lepaḥ// </div>
            <div class="l">mṛtasañjīvanameva ca viṃśatirete caturbhiradhikāḥ/ </div>
            <div class="l">syurupakramā yathā ye yatra yojyāḥ śṛṇu tathā tān// </div>
            <div class="l">daṃśāttu viṣaṃ daṣṭasyāvisṛtaṃ veṇikāṃ bhiṣagbaddhvā/ </div>
            <div class="l">niṣpīḍayedbhṛśaṃ daṃśamuddharenmarmavarjaṃ vā// </div>
            <div class="l">taṃ daṃśaṃ vā cūṣenmukhena yavacūrṇapāṃśupūrṇena/ </div>
            <div class="l">pracchanaśṛṅgajalaukāvyadhanaiḥ srāvyaṃ tato raktam// </div>
            <div class="l">rakte viṣapraduṣṭe duṣyet prakṛtistatastyajet prāṇān/ </div>
            <div class="l">tasmāt pragharṣaṇairasṛgavartamānaṃ pravartyaṃ syāt// </div>
            <div class="l">&amp;trikaṭugṛhadhūmarajanīpañcalavaṇarocanāḥ savārtākāḥ/ </div>
            <div class="l">gharṣaṇamatipravṛtte vaṭādibhiḥ śītalairlepaḥ// </div>
            <div class="l">raktaṃ hi &amp;viṣādhānaṃ vāyurivāgneḥ pradehasekaistat/ </div>
            <div class="l">śītaiḥ skandati tasmin skanne vyapayāti viṣavegaḥ// </div>
            <div class="l">viṣavegānmadamūrcchāviṣādahṛdayadravāḥ pravartante/ </div>
            <div class="l">śītairnivartayettān &amp;vījyaścālomaharṣāt syāt// </div>
            <div class="l">taruriva mūlacchedāddaṃśacchedānna vṛddhimeti viṣam/ </div>
            <div class="l">ācūṣaṇamānayanaṃ jalasya seturyathā tathā+ariṣṭāḥ// </div>
            <div class="l">tvaṅmāṃsagataṃ dāho dahati viṣaṃ srāvaṇaṃ harati raktāt/ </div>
            <div class="l">pītaṃ vamanaiḥ sadyo haredvirekairdvitīye tu// </div>
            <div class="l">ādau hṛdayaṃ rakṣyaṃ tasyāvaraṇaṃ pibedyathālābham/ </div>
            <div class="l">&amp;madhusarpirmajjapayogairikamatha gomayarasaṃ vā// </div>
            <div class="l">ikṣuṃ &amp;supakvamathavā kākaṃ niṣpīḍya tadrasaṃ varaṇam/ </div>
            <div class="l">chāgādīnāṃ vā+asṛgbhasma mṛdaṃ vā pibedāśu// </div>
            <div class="l">kṣārāgadastṛtīye &amp;śophaharairlekhanaṃ samadhvambu/ </div>
            <div class="l">gomayarasaścaturthe vege sakapitthamadhusarpiḥ// </div>
            <div class="l">kākāṇḍaśirīṣābhyāṃ svarasenāścyotanāñjane nasyam/ </div>
            <div class="l">syātpañcame+atha ṣaṣṭhe saṃjñāyāḥ sthāpanaṃ kāryam// </div>
            <div class="l">gopittayutā rajanī mañjiṣṭhāmaricapippalīpānam/ </div>
            <div class="l">viṣapānaṃ daṣṭānāṃ viṣapīte daṃśanaṃ cānte// </div>
            <div class="l">śikhipittārdhayutaṃ syāt palāśabījamagado mṛteṣu varaḥ/ </div>
            <div class="l">vārtākuphāṇitāgāradhūmagopittanimbaṃ vā// </div>
            <div class="l">gopittayutairguṭikāḥ &amp;surasāgranthidvirajanīmadhukakuṣṭhaiḥ/ </div>
            <div class="l">śastā+amṛtena tulyā śirīṣapuṣpakākāṇḍakarasairvā// </div>
            <div class="l"> kākāṇḍasurasagavākṣīpunarnavāvāyasīśirīṣaphalaiḥ/ </div>
            <div class="l">udbandhaviṣajalamṛte &amp;lepaupadhinasyapānāni// </div>
            <div class="l"> spṛkkāplavasthauṇeyakāṃkṣīśaileyarocanātagaram/ </div>
            <div class="l">dhyāmakakuṅkumamāṃsīsurasāgrailālakuṣṭhaghnam// </div>
            <div class="l">bṛhatī śirīṣapuṣpaṃ śrīveṣṭakapadmacāraṭiviśālāḥ/ </div>
            <div class="l">suradārupadmakeśarasāvarakamanaḥśilākauntyaḥ// </div>
            <div class="l"> jātyarkapuṣparasarajanīdvayahiṅgupippalīlākṣāḥ/ </div>
            <div class="l">jalamudgaparṇicandanamadhukamadanasindhuvārāśca// </div>
            <div class="l"> śampākalodhramayūrakagandhaphalānākulīviḍaṅgāśca/ </div>
            <div class="l">puṣye saṃhṛtya samaṃ piṣṭvā guṭikā vigheyāḥ syuḥ// </div>
            <div class="l">sarvaviṣaghno jayakṛdviṣamṛtasṃjīvano jvaranihantā/ </div>
            <div class="l">ghreyavilepanadhāraṇadhūmagrahaṇairgṛhasthaśca// </div>
            <div class="l"> bhūtaviṣajantvalakṣmīkārmaṇamantrāgryaśanyarīn hanyāt/ </div>
            <div class="l">duḥsvapnastrīdoṣānakālamaraṇāmbucairabhayam// </div>
            <div class="l">dhanadhānyakāryasiddhiḥ śrīpuṣṭyāyurvivardhano dhanyaḥ/ </div>
            <div class="l">mṛtasaṃjīvana eṣa prāgamṛtāhbrahmaṇā vihitaḥ// </div>
            <div class="l">iti mṛtasaṃjīvano+agadaḥ/ </div>
            <div class="l">mantrairdhamanībandho+avamārjanaṃ kāryamātmarakṣā ca/ </div>
            <div class="l">doṣasya viṣaṃ yasya sthāne syāttaṃ jayetpūrvam// </div>
            <div class="l">vātasthāne svedo dadhnā natakuṣṭhakalkapānaṃ ca/ </div>
            <div class="l">ghṛtamadhupayo+ambupānāvagāhasekāśca pittasthe// </div>
            <div class="l">kṣārāgadaḥ kaphasthānagate svedastathā sirāvyadhanam/ </div>
            <div class="l">dūṣīviṣe+atha raktasthite sirākarma pañcavidham// </div>
            <div class="l">bheṣajamevaṃ kalpyaṃ bhiṣagvidā++ālakṣya sarvadā sarvam/ </div>
            <div class="l">sthānaṃ jayeddhi pūrvaṃ sthānasthasyāviruddhaṃ ca// </div>
            <div class="l">viṣadūṣitakaphamārgaḥ srotaḥsaṃrodharuddhavāyustu/ </div>
            <div class="l">mṛta iva śvasenmartyaḥ syādasādhyaliṅgairvihīnaśca// </div>
            <div class="l">carmakaṣāyāḥ kalkaṃ bilvasamaṃ mūrdhni kākapadamasya/ </div>
            <div class="l">kṛtvā dadyātkaṭabhīkaṭukaṭphalapradhamanaṃ ca// </div>
            <div class="l">&amp;chāgaṃ gavyaṃ māhiṣaṃ vā māṃsaṃ kaukkuṭameva vā/ </div>
            <div class="l">dadyāt kākapade tasmiṃstataḥ saṃkramate viṣam// </div>
            <div class="l">nāsākṣikarṇajihvākaṇṭhanirodheṣu karma nastaḥ syāt/ </div>
            <div class="l">vārtākubījapūrajyotiṣmatyādibhiḥ piṣṭaiḥ// </div>
            <div class="l">añjanamakṣyuparodhe kartavyaṃ bastamūtrapiṣṭaistu/ </div>
            <div class="l">dāruvyoṣaharidrākaravīrakarañjanimbasurasaistu// </div>
            <div class="l">śvetā vacā+&amp;aśvagandhā hiṅgvamṛtā kuṣṭhasaindhave laśunam/ </div>
            <div class="l">sarṣapakapitthamadhyaṃ &amp;ṭuṇṭukakarañjabīāni// </div>
            <div class="l">&amp;vyoṣaṃ śirīṣapuṣpaṃ dvirajanyau &amp;vaṃśalocanaṃ ca samam/ </div>
            <div class="l">piṣṭvā+ajasya mūtreṇa &amp;gośvapittena saptāham// </div>
            <div class="l">vyatyāsabhāvito+ayaṃ nihanti śirasi sthitaṃ viṣaṃ kṣipram/ </div>
            <div class="l">sarvajvarabhūtagrahavisūcikā jīrṇamūrcchārtīḥ// </div>
            <div class="l">unmādāpasmārau kācapaṭalanīlikāśirodoṣān/ </div>
            <div class="l">śuṣkākṣipākapillārbudārmakaṇḍūtamodoṣān// </div>
            <div class="l"> kṣayadaurbalyamadātyayapāṇḍugadāṃścāñjanāttathā mohān/ </div>
            <div class="l">lopādviṣadigdhakṣatalīḍhadaṣṭapītaviṣaghātī// </div>
            <div class="l">arśaḥsvānaddheṣu ca gudalepo yonilepanaṃ strīṇām/ </div>
            <div class="l">mūḍhe garbhe duṣṭe lalāṭalepaḥ pratiśyāye// </div>
            <div class="l">&amp;vṛddhau kiṭime kuṣṭhe śvitraṛvicarcikādiṣu lepaḥ/ </div>
            <div class="l">gaja iva tarūn viṣagadānnihantyagadagandhahastyeṣaḥ// </div>
            <div class="l">iti gandhahastīnāmā+agadaḥ/ </div>
            <div class="l">patrāgurumustailā niryāsāḥ pañca candanaṃ spṛkkā/ </div>
            <div class="l">tvaṅnaladotpalabālakahareṇukośīravanyanakhāḥ// </div>
            <div class="l"> suradārukanakakuṅkumadhyāmakakuṣṭhapriyaṅgavastagaram/ </div>
            <div class="l">pañcāṅgāni śurīṣādvyoṣālamanaḥśilājājyaḥ// </div>
            <div class="l">&amp;śvetakaṭabhīkarañjau rakṣoghnī sindhuvārikā rajanī/ </div>
            <div class="l">surasāñjanagaurikamañjiṣṭhānimbaniryāsāḥ// </div>
            <div class="l">vaṃśatvagaśvagandhāhiṅgudadhitthāmlavetasaṃ lākṣā/ </div>
            <div class="l">madhumadhukasomarājīvacāruhārocanātagaram// </div>
            <div class="l">agado+ayaṃ vaiśravaṇāyākhyātastryambakeṇa ṣaṣṭyaṅgaḥ/ </div>
            <div class="l">apratihataprabhāvaḥ khyāto mahāgandhahastīti// </div>
            <div class="l">pittena gavāṃ peṣyo guṭikāḥ kāryāstu puṣyayogena/ </div>
            <div class="l">pānāñjanapralepaiḥ prasādhayet sarvakarmāṇi// </div>
            <div class="l">pillaṃ kaṇḍūṃ timiraṃ rātryāndhyaṃ kācamarbudaṃ paṭalam/ </div>
            <div class="l">hanti satataprayogāddhitamitapathyāśināṃ puṃsām// </div>
            <div class="l">viṣamajvarānajīrṇāndadruṃ kaṇḍūṃ visūcikāṃ pāmām/ </div>
            <div class="l">viṣamūṣikalūtānāṃ sarveṣāṃ pannagānāṃ ca/ </div>
            <div class="l">āśu viṣaṃ nāśayati samūlajamatha kandajaṃ sarvam// </div>
            <div class="l">etena liptagātraḥ sarpān gṛhṇāti bhakṣayecca viṣam/ </div>
            <div class="l">&amp;kālaparīto+api naro jīvati nityaṃ nirātaṅkaḥ// </div>
            <div class="l">ānaddhe gudalepo yonau lepaśca mūḍhagarbhāṇām/ </div>
            <div class="l">mūrcchārtiṣu ca lalāṭe pralepanamāhuḥ pradhānatamam// </div>
            <div class="l">bherīmṛdaṅgapaṭahāñchatrāṇyamunā tathā dhvajapatākāḥ/ </div>
            <div class="l">liptvā+ahiviṣanirastyai padhvanayeddarśayenmatimān// </div>
            <div class="l">yatra ca sannihito+ayaṃ na tatra bālagrahā na rakṣāṃsi/ </div>
            <div class="l">na ca kārmaṇavetālā &amp;vahanti nātharvaṇā mantrāḥ// </div>
            <div class="l">sarvagrahā na tatra prabhavanti na cāgniśastranṛpacaurāḥ/ </div>
            <div class="l">lakṣmīśca tatra bhajate yatra mahāgandhahastyasti// </div>
            <div class="l">piṣyamāṇa imaṃ cātra siddhaṃ mantramudīrayet/ </div>
            <div class="l">mama matā jayā nāma &amp;jayo nāmeti me pitā// </div>
            <div class="l">so+ahaṃ jayajayāputro vijayo+atha jayāmi ca/ </div>
            <div class="l">namaḥ puruṣasiṃhāya viṣṇave viśvakarmaṇe// </div>
            <div class="l">sanātanāya kṛṣṇāya bhavāya vibhavāya ca/ </div>
            <div class="l">tejo vṛṣākapeḥ sākṣāttejo brahmendrayoryame// </div>
            <div class="l">yathā+ahaṃ nābhijānāmi vāsudevaparājayam/ </div>
            <div class="l">mātuśca pāṇigrahaṇaṃ samudrasya ca śoṣaṇam// </div>
            <div class="l">anena satyavākyena sidhyatāmagado hyayam/ </div>
            <div class="l">hilimilisaṃspṛṣṭe rakṣa sarvabheṣajottame &amp;svāhā// </div>
            <div class="l">iti mahāgandhahastīnāmā+agadaḥ/ </div>
            <div class="l"> ṛṣabhakajīvakabhārgīmadhukotpaladhānyakeśarājājyaḥ/ </div>
            <div class="l">sasitagirikolamadhyāḥ peyāḥ śvāsajvarādiharāḥ// </div>
            <div class="l">hiṅgu ca kṛṣṇāyuktaṃ kapittharasayuktamagryalavaṇaṃ ca/ </div>
            <div class="l">samadhusitau pātavyau jvarahikkāśvāsakāsaghnau// </div>
            <div class="l">lehaḥ kolāsthyañjanalājotpaladhughṛtairvamyām/ </div>
            <div class="l">bṛhatīdvayāḍhakīpatradhūmavartistu hikkāghnī// </div>
            <div class="l">śikhibarhibalākāsthīni sarṣapāścandanaṃ ca ghṛtayuktam/ </div>
            <div class="l">dhūmo gṛhaśayanāsanavastrādiṣu śasyate viṣanut// </div>
            <div class="l">ghṛtayukte natakuṣṭhe bhujagapatiśiraḥ śirīṣapuṣpaṃ ca/ </div>
            <div class="l">dhūmāgadaḥ smṛto+ayaṃ sarvaviṣaghnaḥ śvayathuhṛcca// </div>
            <div class="l"> jatusevyapatraguggulubhallātakakakubhapuṣpasarjarasāḥ/ </div>
            <div class="l">śvetā ca dhūma uragākhukīṭavastrakriminudagryaḥ// </div>
            <div class="l">taruṇapalāśakṣāraṃ srutaṃ paceccūrṇitaiḥ saha samāṃśaiḥ/ </div>
            <div class="l">lohitamṛdrajanīdvayaśuklasurasamañjarīmadhukaiḥ// </div>
            <div class="l"> lākṣāsaindhavamāṃsīhareṇuhiṅgudvisārivākuṣṭhaiḥ/ </div>
            <div class="l">savyoṣairbāhlīkairdarvīvilepanaṃ ghaṭṭayedyāvat// </div>
            <div class="l"> sarvaviṣaśothagulmatvagdoṣārśobhagandaraplīhnaḥ/ </div>
            <div class="l">śothāpasmārakrimibhūtasvarobhedapāṇḍugadān// </div>
            <div class="l">mandāgnitvaṃ kāsaṃ sonmādaṃ nāśayeyuratha puṃsām/ </div>
            <div class="l">guṭikāśchāyāśuṣkāḥ kolasamāstāḥ samupayuktāḥ// </div>
            <div class="l">iti kṣārāgadaḥ/ </div>
            <div class="l">viṣapītadaṣṭaviddheṣvetaddigdhe ca cācyamuddiṣṭam/ </div>
            <div class="l">sāmānyataḥ, pṛthaktvānnirdeśamataḥ śṛṇu yathāvat// </div>
            <div class="l">ripuyuktebhyo nṛbhyaḥ svebhyaḥ strībhyo+athavā bhayaṃ nṛpateḥ/ </div>
            <div class="l">āhāravihāragataṃ tasmāt preṣyān parīkṣeta// </div>
            <div class="l">atyarthaśāṅkitaḥ syādbahuvāgathavā+alpavāgvigatalakṣmīḥ/ </div>
            <div class="l">prāptaḥ prakṛtivikāraṃ viṣapradātā naro jñeyaḥ// </div>
            <div class="l">dṛṣṭvaivaṃ na tu sahasā bhojyaṃ &amp;kuryāttadannamagnau tu/ </div>
            <div class="l">saviṣaṃ hi prāpyānnaṃ bahūnvikārān bhajatyagniḥ// </div>
            <div class="l"> &amp;śikhibarhavicitrārcistīkṣṇākṣamarūkṣakuṇapadhūmaśca/ </div>
            <div class="l">sphuṭati ca saśabdamekāvarto vihatārcirapi ca syāt// </div>
            <div class="l">pātrasthaṃ ca vivarṇaṃ bhojyaṃ syānmakṣikāṃśca mārayati/ </div>
            <div class="l">kṣāmasvarāṃśca kākān kuryādvirajeccakorākṣi// </div>
            <div class="l">pāne nīlā rājī vaivarṇyaṃ svāṃ ca nekṣate chāyām/ </div>
            <div class="l">paśyati vikṛtāmathavā lavaṇākte phenamālā syāt// </div>
            <div class="l">pānānnayoḥsaviṣayorgandhena śirorugghṛdica mūrcchā ca/ </div>
            <div class="l">sparśena pāṇiśothaḥ suptyaṅgulidāhatodanakhabhedāḥ// </div>
            <div class="l">&amp;mukhagetvoṣṭhacimicimā jihvā śūnā jaḍā vivarṇā ca/ </div>
            <div class="l">dvijaharṣahanustambhāsyadāhalālāgalavikārāḥ// </div>
            <div class="l">āmāśayaṃ praviṣṭe vaivarṇyaṃ svedasadanamutkledaḥ/ </div>
            <div class="l">dṛṣṭihṛdayoparodho binduśataiścīyate cāṅgam// </div>
            <div class="l">pakvāśayaṃ tu yāte mūrcchāmadamohadāhabalanāśāḥ/ </div>
            <div class="l">tandrā kārśyaṃ ca viṣe pāṇḍutvaṃ codarasthe syāt// </div>
            <div class="l">dantapavanasya kūrco viśīryate dantauṣṭhamāṃsaśophaśca/ </div>
            <div class="l">keśacyutiḥ śiroruggranthayaśca saviṣe+atha śirobhyaṅge// </div>
            <div class="l"> duṣṭe+añjane+akṣidāhasrāvātyupadehaśotharāgāśca/ </div>
            <div class="l">khādyairādau koṣṭhaḥ spṛśyaistvagdūṣyate duṣṭaiḥ// </div>
            <div class="l"> snānābhyaṅgotsādanavastrālaṅkāravarṇakairduṣṭaiḥ/ </div>
            <div class="l">kaṇḍvartikoṭhapiḍakāromodgamacimicimā śothāḥ// </div>
            <div class="l">ete karacaraṇadāhatodaklamāvipākāśca/ </div>
            <div class="l">bhūpādukāśvagajavarmaketuśayanāsanairduṣṭaiḥ// </div>
            <div class="l">mālyamagandhaṃ mlāyati &amp;śirorujālomaharṣakaram/ </div>
            <div class="l">stambhayati khāni nāsāmupahanti darśanaṃ ca dhūmaḥ// </div>
            <div class="l">kūpataḍāgādijalaṃ durgandhaṃ sakaluṣaṃ vivarṇaṃ ca/ </div>
            <div class="l">pītaṃ śvayathuṃ koṭhān piḍakāśca karoti maraṇaṃ ca// </div>
            <div class="l">ādāvāmāśayage vamanaṃ tvaksthe pradehasekādi/ </div>
            <div class="l">kuryādbhiṣak cikitsāṃ doṣabalaṃ caiva hi samīkṣya// </div>
            <div class="l">iti mūlaviṣaviśeṣāḥ proktāḥ śṛṇu jaṅgamasyātaḥ/ </div>
            <div class="l">saviśeṣacikitsitamevādau tatrocyate tu sarpāṇām// </div>
            <div class="l">&amp;iha darvīkaraḥ sarpo maṇḍalī rājimāniti/ </div>
            <div class="l">trayo yathākramaṃ vātapittaśleṣmaprakopaṇāḥ// </div>
            <div class="l">darvīkaraḥ paṇī jñeyo maṇḍalī maṇḍalāphaṇaḥ/ </div>
            <div class="l">bindulekhavicitrāṅgaḥ pannagaḥ syāttu rājimān// </div>
            <div class="l">viśeṣādrūkṣakaṭukamamloṣṇaṃ svādu śītalam/ </div>
            <div class="l">viṣaṃ yathākramaṃ teṣāṃ tasmādvātādikopanam// </div>
            <div class="l">darvīkarakṛto daṃśaḥ sūkṣmadaṃṣṭrāpado+asitaḥ/ </div>
            <div class="l">niruddharaktaḥ kūrmābho vātavyādhikaro mataḥ// </div>
            <div class="l">pṛthvarpitaḥ saśothaśca daṃśo maṇḍalinā kṛtaḥ/ </div>
            <div class="l">pītābhaḥ pītaraktaśca sarvapittavikārakṛt// </div>
            <div class="l">kṛto rājimatā daṃśaḥ picchilaḥ sthiraśophakṛt/ </div>
            <div class="l">snigdhaḥ pāṇḍuśca sāndrāsṛk śleṣmavyādhisamīraṇaḥ// </div>
            <div class="l">vṛttabhogo mahākāyaḥ śvasannūrdhvekṣaṇaḥ pumān/ </div>
            <div class="l">sthūlamūrdhā samāṅgaśca strī tvataḥ syādviparyayāt// </div>
            <div class="l">&amp;klībastrasatyadhodṛṣṭiḥ svarahīnaḥ prakampate/ </div>
            <div class="l">striyā daṣṭo viparyastairetaiḥ puṃsā naro mataḥ// </div>
            <div class="l">vyāmiśraliṅgairetaistu klībadaṣṭaṃ naraṃ vadet/ </div>
            <div class="l">ityetaduktaṃ sarpāṇāṃ strīpuṃklībanidarśanam// </div>
            <div class="l">pāṇḍuvaktrastu garbhiṇyā śūnauṣṭho+apyasitekṣaṇaḥ/ </div>
            <div class="l">jṛmbhākrodhopajihvārtaḥ sūtayā raktamūtravān// </div>
            <div class="l">sarpo gaudhera(ya)ko nāma godhāyāṃ syāccatuṣpadaḥ/ </div>
            <div class="l">kṛṣṇasarpeṇa tulyaḥ syānnānā syurmiśrajātayaḥ// </div>
            <div class="l">gūḍhasaṃpāditaṃ vṛttaṃ pīḍitaṃ lambitārpitam/ </div>
            <div class="l">sarpitaṃ ca bhṛśābādhaṃ, daṃśā ye+anye na te bhṛśāḥ// </div>
            <div class="l">taruṇāḥ kṛṣṇasarpāstu gonasāḥ sthavirāstathā/ </div>
            <div class="l">rājimanto vayomadhye bhavantyāśīviṣopamāḥ// </div>
            <div class="l">sarpadaṃṣṭrāścatasrastu tāsāṃ vāmādharā sitā/ </div>
            <div class="l">pītā vāmottarā daṃṣṭrā &amp;raktaśyāvā+adharottarā// </div>
            <div class="l">yanmātraḥ patate bindurgobālāt saliloddhṛtāt/ </div>
            <div class="l">vāmādharāyāṃ daṃṣṭṛāyāṃ tanmātraṃ syādaherviṣam// </div>
            <div class="l">ekadvitricaturvṛddhaviṣabhāgottarottarāḥ/ </div>
            <div class="l">savarṇāstatkṛtā daṃśā bahūttaraviṣā bhṛśāḥ// </div>
            <div class="l">sarpāṇāmeṛva viṇmūtrāt kīṭāḥ syuḥ kīṭasaṃmatāḥ/ </div>
            <div class="l">dūṣīviṣāḥ prāṇaharā iti saṃkṣepato matāḥ// </div>
            <div class="l">gātraṃ raktaṃ sitaṃ kṛṣṇaṃ śyāvaṃ vā piḍakānvitam/ </div>
            <div class="l">sakaṇḍūdāhavīsarpapāki syāt kuthitaṃ tathā// </div>
            <div class="l">kīṭairdūṣīviṣairdaṣṭaṃ liṅgaṃ prāṇaharaṃ śṛṇu/ </div>
            <div class="l">sarpadaṣṭe yathā śotho vardhate sogragandhyasṛk// </div>
            <div class="l">daṃśo+akṣigauravaṃ mūrcchā sa rugārtaḥ śvasityapi/ </div>
            <div class="l">tṛṣṇāruciparītaśca bhaveddūṣīviṣārditaḥ// </div>
            <div class="l">daṃśasya madhye yat kṛṣṇaṃ śyāvaṃ vā jālakāvṛtam/ </div>
            <div class="l">&amp;dagdhākṛti bhṛśaṃ pāki kledaśothajvarānvitam// </div>
            <div class="l">dūṣīviṣābhirlūtābhistaṃ daṣṭamiti nirdiśet/ </div>
            <div class="l">sarvāsāmeva tāsāṃ ca daṃśe lakṣaṇamucyate// </div>
            <div class="l">śophaḥ śvetāsitā raktāḥ pītā vā piḍakā jvaraḥ/ </div>
            <div class="l">prāṇāntiko bhavecchvāso dāhahikkāśirograhāḥ// </div>
            <div class="l">ādaṃśācchoṇitaṃ pāṇḍu maṇḍalāni jvaro+aruciḥ/ </div>
            <div class="l">lomaharṣaśca dāhaścāpyākhudūṣīviṣārdite// </div>
            <div class="l"> mūrcchāṅgaśothavaivarṇyakledaśabdāśrutijvarāḥ/ </div>
            <div class="l">śirogurutvaṃ lālāsṛkchardiścāsādhyamūṣikaiḥ// </div>
            <div class="l">śyāvatvamatha kārṣṇyaṃ vā nānāvarṇatvameva vā/ </div>
            <div class="l">mohaḥ purīṣabhedaśca daṣṭe syāt kṛkalāsakaiḥ// </div>
            <div class="l">dahatyagnirivādau tu bhinattīvordhvamāśu ca/ </div>
            <div class="l">vṛścikasya viṣaṃ yāti daṃśe paścāttu tiṣṭhati// </div>
            <div class="l">daṣṭo+asādhyastu &amp;dṛgghrāṇarasanopahato naraḥ/ </div>
            <div class="l">māṃsaiḥ patadbhiratyarthaṃ vedanārto jahātyasūn// </div>
            <div class="l">visarpaḥ śvayathuḥ śūlaṃ jvaraśchardirathāpi ca/ </div>
            <div class="l">lakṣṇaṃ kaṇabhairdaṣṭe daṃśaścaiva viśīryate// </div>
            <div class="l">hṛṣṭaromocciṭiṅgena stabdhaliṅgo bhṛśārtimān/ </div>
            <div class="l">daṣṭaḥ śītodakeneva siktānyaṅgāni manyate// </div>
            <div class="l">ekadaṃṣṭrārditaḥ śūnaḥ saruk syāt pītakaḥ satṛṭ/ </div>
            <div class="l">chardirnidrā ca maṇḍūkaiḥ saviṣairdaṣṭalakṣaṇam// </div>
            <div class="l">matsyāstu saviṣāḥ kuryurdāhaśopharujastathā/ </div>
            <div class="l">kaṇḍūṃ śothaṃ jvaraṃ mūrcchāṃ saviṣāstu jalaukasaḥ// </div>
            <div class="l">dāhatodasvedaśothakarī tu &amp;gṛhagodhikā/ </div>
            <div class="l">daṃśe svedaṃ rujaṃ dāhaṃ kuryācchatapadīviṣam// </div>
            <div class="l">kaṇḍūmānmaśakairīṣacchothaḥ syānmandavedanaḥ/ </div>
            <div class="l">asādhyakīṭasadṛśamasādhyamaśakakṣatam// </div>
            <div class="l">sadyaḥprasrāviṇī śyāvā dāhamūrcchājvarānvitā/ </div>
            <div class="l">pīḍakā makṣikādaṃśe tāsāṃ tu sthagikā+asuhṛt// </div>
            <div class="l">śmaśānacityavalmīkayajñāśramasurālaye/ </div>
            <div class="l">pakṣasandhiṣu madhyāhne sārdharātre+aṣṭamīṣu ca// </div>
            <div class="l">na siddhyanti narā daṣṭāḥ pāṣaṇḍāyataneṣu ca/ </div>
            <div class="l">dṛṣṭiśvāsamalasparśaviṣairāśīviṣairtathā// </div>
            <div class="l">vinaśyantyāśu saṃprāptā daṣṭāḥ sarveṣu marmasu/ </div>
            <div class="l">(yena kenāpi sarpeṇa saṃbhavaḥ sarva eva ca)// </div>
            <div class="l">bhītamattābaloṣṇakṣuttṛṣārte vardhate viṣam/ </div>
            <div class="l">viṣaṃ prakṛtikālau ca tulyau &amp;prāpyālpamanyathā// </div>
            <div class="l">vāriviprahatāḥ kṣīṇā bhītā nakulanirjitāḥ/ </div>
            <div class="l">vṛddhā bālāstvaco muktāḥ sarpā mandaviṣāḥ smṛtāḥ// </div>
            <div class="l">sarvadehāśritaṃ krodhādviṣaṃ sarpo vimuñcati/ </div>
            <div class="l">tadevāhārahetorvā bhayādvā na pramuñcati// </div>
            <div class="l">vātolbaṇaviṣāḥ prāya ucciṭiṅgāḥ savṛścikāḥ/ </div>
            <div class="l">vātapittolbaṇāḥ kīṭāḥ ślaiṣmikāḥ kaṇabhādayaḥ// </div>
            <div class="l">yasya yasya hi doṣasya liṅgādhikyāni lakṣayet/ </div>
            <div class="l">tasya tasyauṣadhaiḥ kuryādviparītaguṇaiḥ kriyām// </div>
            <div class="l">hṛtpīḍordhvānilaḥ stambhaḥ sirāyāmo+asthiparvaruk/ </div>
            <div class="l">ghūrṇanodveṣṭanaṃ gātraśyāvatā vātike viṣe// </div>
            <div class="l">saṃjñānāśoṣṇaniśvāsau hṛddāhaḥ kaṭukāsyatā/ </div>
            <div class="l">&amp;daṃśāvadaraṇaṃ śotho raktapītaśca paittike// </div>
            <div class="l">vamyarocakahṛllāsaprasekotkleśagauravaiḥ/ </div>
            <div class="l">saśaityamukhamādhuryairvidyācchleṣmādhikaṃ viṣam// </div>
            <div class="l">khaṇḍena ca vraṇālepastailābhyaṅgaśca vātike/ </div>
            <div class="l">svedo nāḍīpulākādyairbṛṃhaṇaśca vidhirhitaḥ// </div>
            <div class="l">suśītaiḥ stambhayet sekaiḥ pradehaiścāpi paittikam/ </div>
            <div class="l">lekhanacchedanasvedavamanaiḥ ślaiṣmikaṃ jayet// </div>
            <div class="l">viṣeṣvapi ca sarveṣu sarvasthānagateṣu ca/ </div>
            <div class="l">avṛścikocciṭiṅgeṣu prāyaḥ śīto vidhirhitaḥ// </div>
            <div class="l">vṛścike svedamabhyaṅgaṃ ghṛtena lavaṇena ca/ </div>
            <div class="l">sekāṃścoṣṇān prayuñjīta bhojyaṃ pānaṃ ca sarpiṣaḥ// </div>
            <div class="l">etadevocciṭiṅge+api pratilomaṃ ca pāṃśubhiḥ/ </div>
            <div class="l">udvartanaṃ sukhāmbūṣṇaistathā+avacchādanaṃ ghanaiḥ// </div>
            <div class="l">śvā tridoṣaprakopāttu tathā dhātuviparyayāt/ </div>
            <div class="l">śiro+abhitāpī lālāsrāvyadhovaktrastathā bhavet// </div>
            <div class="l">anye+apyevaṃvidhā vyālāḥ kaphavātaprakopaṇāḥ/ </div>
            <div class="l">hṛcchirorugjvarastambhatṛṣāmūrcchākarā matāḥ// </div>
            <div class="l">kaṇḍūnistodavaivarṇyasuptikledopaśoṣaṇam/ </div>
            <div class="l">vidāharāgarukpākāḥ śopho granthinikuñcanam// </div>
            <div class="l">&amp;daṃśāvadaraṇaṃ sphoṭāḥ karṇikā maṇḍalāni ca/ </div>
            <div class="l">jvaraśca saviṣe liṅgaṃ viparītaṃ tu nirviṣe// </div>
            <div class="l">tatra sarve &amp;yathāvasthaṃ prayojyāḥ syurupakramāḥ/ </div>
            <div class="l">pūrvoktā vidhimanyaṃ ca yathāvadbruvataḥ śṛṇu// </div>
            <div class="l">hṛdvidāhe praseke vā virekavamanaṃ bhṛśam/ </div>
            <div class="l">yathāvasthaṃ prayoktavyaṃ śuddhe saṃsarjanakramaḥ// </div>
            <div class="l">śirogate viṣe nastaḥ kuryānmūlāni buddhimān/ </div>
            <div class="l">bandhujīvasya bhārgyāśca surasasyāsitasya ca// </div>
            <div class="l">dakṣakākamayūrāṇāṃ māṃsāsṛṅmastake kṣate/ </div>
            <div class="l">&amp;upadheyamadhodaṣṭasyordhvadaṣṭasya pādayoḥ// </div>
            <div class="l">pippalīmaricakṣāravacāsaindhavaśigrukāḥ/ </div>
            <div class="l">piṣṭā rohitapittena ghnantyakṣigatamañjanāt// </div>
            <div class="l">kapitthamāmaṃ sasitākṣaudraṃ kaṇṭhagate viṣe/ </div>
            <div class="l">lihyādāmāśayagate tābhyāṃ cūrṇapalaṃ natāt// </div>
            <div class="l">viṣe pakvāśayagate pippalīṃ rajanīdvayam/ </div>
            <div class="l">mañjiṣṭhāṃ ca samaṃ piṣṭvā gopittena naraḥ pibet// </div>
            <div class="l">raktaṃ māṃsaṃ ca godhāyāḥ śuṣkaṃ cūrṇīkṛtaṃ hitam/ </div>
            <div class="l">viṣe rasagate pānaṃ kapittharasasaṃyutam// </div>
            <div class="l">śelormūlatvagagrāṇi bādaraudumbarāṇi ca/ </div>
            <div class="l">kaṭabhyāśca pibedraktagate, māṃsagate pibet// </div>
            <div class="l">sakṣaudraṃ khadirāriṣṭaṃ kauṭajaṃ mūlamambhasā/ </div>
            <div class="l">sarveṣu ca bale dve tu madhūkaṃ madhukaṃ natam// </div>
            <div class="l">pippalīṃ &amp;nāgaraṃ kṣāraṃ navanītena mūrcchitam/ </div>
            <div class="l">kaphe bhiṣagudīrṇe tu vidadhyātpratisāraṇam// </div>
            <div class="l">māṃsīkuṅkumapatratvagrajanīnatacandanaiḥ/ </div>
            <div class="l">manaḥśilāvyāghranakhasurasairambupeṣitaiḥ// </div>
            <div class="l">pānanasyāñjanālepāḥ sarvaśothaviṣāpahāḥ/ </div>
            <div class="l">candanaṃ tagaraṃ kuṣṭhaṃ haridre dve tvageva ca// </div>
            <div class="l">manaḥśilā tamālaśca rasaḥ kaiśara eva ca/ </div>
            <div class="l">śārdūlasya nakhaścaiva supiṣṭaṃ taṇḍulāmbunā// </div>
            <div class="l">hanti sarvaviṣāṇyeva vajrivajramivāsurān/ </div>
            <div class="l">rase śirīṣapuṣpasya saptāhaṃ maricaṃ sitam// </div>
            <div class="l">bhāvitaṃ sarpadaṣṭānāṃ nasyapānāñjane hitam/ </div>
            <div class="l">dvipalaṃ natakuṣṭhābhyāṃ ghṛtakṣaudracatuṣpalam// </div>
            <div class="l">api takṣakadaṣṭānāṃ pānametat sukhapradam/ </div>
            <div class="l">sindhuvārasya mūlaṃ ca śvetā ca girikarṇikā// </div>
            <div class="l">pānaṃ darvīkarairdaṣṭe nasyaṃ samadhu pākalam/ </div>
            <div class="l">mañjiṣṭhā madhuyaṣṭī ca jīvakarṣabhakau sitā// </div>
            <div class="l">kāśmaryaṃ vaṭaśuṅgāni pānaṃ maṇḍalināṃ viṣe/ </div>
            <div class="l">vyoṣaṃ sātiviṣaṃ kuṣṭhaṃ gṛhadhūmo hareṇukā// </div>
            <div class="l">tagaraṃ kaṭukā kṣaudraṃ hanti rājīmatāṃ viṣam/ </div>
            <div class="l">gṛhadhūmaṃ haridre dve samūlaṃ taṇḍulīyakam// </div>
            <div class="l">api vāsukinā daṣṭaḥ &amp;pibenmadhughṛtāplutam/ </div>
            <div class="l">kṣīrivṛkṣatvagālepaḥ śuddhe kīṭaviṣāpahaḥ// </div>
            <div class="l">muktālepo varaḥ śothadāhatodajvarāpahaḥ/ </div>
            <div class="l">candanaṃ padmakośīraṃ śirīṣaḥ sindhuvārikā// </div>
            <div class="l">kṣīraśuklā nataṃ kuṣṭhaṃ pāṭalodīcyasārivāḥ/ </div>
            <div class="l">śelusvarasapiṣṭo+ayaṃ lūtānāṃ sārvakārmikaḥ// </div>
            <div class="l">(yathāyogaṃ prayoktavyaḥ samīkṣyālepanādiṣu)/ </div>
            <div class="l">madhūkaṃ madhukaṃ kuṣṭhaṃ śirīṣodīcyapāṭalāḥ/ </div>
            <div class="l">sanimbasārivākṣaudrāḥ pānaṃ lūtāviṣāpaham// </div>
            <div class="l">kusumbhapuṣpaṃ godantaḥ svarṇakṣīrī kapotaviṭ/ </div>
            <div class="l">dantī trivṛtsaindhavaṃ ca karṇikāpātanaṃ tayoḥ// </div>
            <div class="l">kaṭabhyarjinaśairīṣaśelukṣīridrumatvacaḥ/ </div>
            <div class="l">kaṣāyakalkacūrṇāḥ syuḥ kīṭalūtāvraṇāpahāḥ// </div>
            <div class="l">tvacaṃ ca nāgaraṃ caiva samāṃśaṃ ślakṣṇapeṣitam/ </div>
            <div class="l">peyamuṣṇāmbunā sarvaṃ mūṣikāṇāṃ viṣāpaham// </div>
            <div class="l">kuṭajasya phalaṃ piṣṭaṃ tagaraṃ jālamālinī/ </div>
            <div class="l">tiktekṣvākuśca yogo+ayaṃ pānapradhamanādibhiḥ// </div>
            <div class="l">vṛścikondurulūtānāṃ sarpāṇāṃ ca viṣaṃ haret/ </div>
            <div class="l">samāno hyamṛtenāyaṃ garājīrṇaṃ ca nāśayet// </div>
            <div class="l">sarve+agadā yathādoṣaṃ prayojyāḥ syuḥ kṛkaṇṭake/ </div>
            <div class="l">kapotaviṇmātuluṅgaṃ śirīṣakusumādrasaḥ// </div>
            <div class="l">śaṅkhinyārkaṃ payaḥ śuṇṭhī karañjo madhu vārścike/ </div>
            <div class="l">śirīṣasya phalaṃ piṣṭaṃ snuhīkṣīreṇa dārdure// </div>
            <div class="l">mūlāni śvetabhaṇḍīnāṃ vyoṣaṃ sarpiśca matsyaje/ </div>
            <div class="l">kīṭadaṣṭakriyāḥ sarvāḥ samānāḥ syurjalaukasām// </div>
            <div class="l">vātapittaharī cāpi kriyā prāyaḥ praśasyate/ </div>
            <div class="l">vārściko hyucciṭiṅgasya &amp;kaṇabhasyaunduro+agadaḥ// </div>
            <div class="l">vacāṃ vaṃśatvacaṃ pāṭhāṃ nataṃ surasamañjarīm/ </div>
            <div class="l">dve bale nākulīṃ kuṣṭhaṃ śirīṣaṃ rajanīdvayam// </div>
            <div class="l">guhāmatiguhāṃ śvetāmajagandhāṃ śilājatu/ </div>
            <div class="l">kattṛṇaṃ kaṭabhīṃ kṣāraṃ gṛhadhūmaṃ manaḥśilām// </div>
            <div class="l">rohītakasya pittena piṣṭvā tu paramo+agadaḥ/ </div>
            <div class="l">nasyāñjanādilepeṣu hito viśvambharādiṣu// </div>
            <div class="l">svarjikā+ajaśakṛtkṣāraḥ surasā+&amp;athākṣipīḍakaḥ/ </div>
            <div class="l">madirāmaṇḍasaṃyukto hitaḥ śatapadīviṣe// </div>
            <div class="l">kapitthamakṣipīḍo+arkabījaṃ trikaṭukaṃ tathā/ </div>
            <div class="l">karañjo dve haridre ca &amp;gṛhagodhāviṣaṃ jayet// </div>
            <div class="l">&amp;kākāṇḍarasasaṃyukto viṣāṇāṃ taṇḍulīyakaḥ/ </div>
            <div class="l">pradhāno barhipittena tadvadvāyasapīlukaḥ// </div>
            <div class="l">śirīṣaphalamūlatvakpuṣpapatraiḥ samairdhṛtaiḥ/ </div>
            <div class="l">śreṣṭhaḥ pañcaśirīṣo+ayaṃ viṣāṇāṃ pravaro vadhe// </div>
            <div class="l">iti pañcaśirīṣo+agadaḥ/ </div>
            <div class="l">catuṣpadbhirdvipadbhirvā nakhadantakṣataṃ tu yat/ </div>
            <div class="l">śūyate pacyate cāpi sravati jvarayatyapi// </div>
            <div class="l">somavalko+aśvakarṇaśca gojihvā haṃsapadyapi/ </div>
            <div class="l">rajanyau gairikaṃ lepo nakhadantaviṣāpahaḥ// </div>
            <div class="l">durandhakāre &amp;viddhasya kenacidviṣaśaṅkayā/ </div>
            <div class="l">viṣodvegājjvaraśchardirmūrcchā dāho+api vā bhavet// </div>
            <div class="l">glānirmoho+atisāraścāpyetacchaṅkāviṣaṃ matam/ </div>
            <div class="l">cikitsitamidaṃ tasya kuryādāśvāsayan budhaḥ// </div>
            <div class="l">sitā vaigandhiko drākṣā payasyā madhukaṃ madhu/ </div>
            <div class="l">pānaṃ samantrapūtāmbu prokṣaṇaṃ sāntvaharṣaṇam// </div>
            <div class="l">śālayaḥ ṣaṣṭikāścaiva koradūṣāḥ priyaṅgavaḥ/ </div>
            <div class="l">bhojanārthe praśasyante lavaṇārthe ca saindhavam// </div>
            <div class="l">taṇḍulīyakajīyantīvārtākasuniṣaṇṇakāḥ/ </div>
            <div class="l">cucūrmaṇḍūkaparṇī ca śākaṃ ca kulakaṃ hitam// </div>
            <div class="l">dhātrī dāḍimamamlārthe yūṣā mudgahareṇubhiḥ/ </div>
            <div class="l">rasāścaiṇaśikhiśvāvillāvataittirapārṣatāḥ// </div>
            <div class="l">viṣaghnauṣadhasaṃyuktā rasā yūṣāśca saṃskṛtāḥ/ </div>
            <div class="l">avidāhīni cānnāni viṣārtānāṃ bhiṣagjitam// </div>
            <div class="l"> viruddhādhyaśanakrodhakṣudbhayāyāsamaithunam/ </div>
            <div class="l">varjayedviṣamukto+api divāsvapnaṃ viśeṣataḥ// </div>
            <div class="l">muhurmuhuḥ śironyāsaḥ śothaḥ &amp;srastauṣṭhakarṇatā/ </div>
            <div class="l">jvaraḥ stabdhākṣigātratvaṃ hanukampo+aṅgamardanam// </div>
            <div class="l">romāpagamanaṃ glāniraratirvepathurbhramaḥ/ </div>
            <div class="l">catuṣpadāṃ bhavatyetaddaṣṭānāmiha lakṣaṇam// </div>
            <div class="l">devadāru haridre dve &amp;saralaṃ candanāguru/ </div>
            <div class="l">rāsnā gorocanā+ajājī guggulvikṣuraso natam// </div>
            <div class="l">cūrṇaṃ sasaindhavānantaṃ gopittamadhusaṃyutam/ </div>
            <div class="l">catuṣpadānāṃ daṣṭānāmagadaḥ sārvakārmikaḥ// </div>
            <div class="l">saubhāgyārthaṃ striyaḥ svedarajonānāṅgajānmalān/ </div>
            <div class="l">śatruprayuktāṃśca garān prayacchantyannamiśritān// </div>
            <div class="l">taiḥ syāt pāṇḍuḥ kṛśo+alpāgnirgaraścāsyopajāyate/ </div>
            <div class="l">marmapradhamanādhmānaṃ śvayathuṃ hastapādayoḥ// </div>
            <div class="l">jaṭharaṃ grahaṇīdoṣo yakṣmā gulmaḥ kṣayo &amp;jvaraḥ/ </div>
            <div class="l">evaṃvidhasya cānyasya vyādherliṅgāni darśayet// </div>
            <div class="l">svapne mārjāragomāyuvyālān sanakulān kapīn/ </div>
            <div class="l">prāyaḥ paśyati nadyādīñchuṣkāṃśca savanaspatīn// </div>
            <div class="l">kālaśca gauramātmānaṃ svapne gauraśca kālakam/ </div>
            <div class="l">vikarṇanāsikaṃ vā+api &amp;prapaśyedvihatendriyaḥ// </div>
            <div class="l">tamavekṣya bhiṣak prājñaḥ pṛcchet kiṃ kaiḥ kadā saha/ </div>
            <div class="l">jagdhamityavagamyāśu pradadyādvamanaṃ bhiṣak// </div>
            <div class="l">sūkṣmaṃ tāmrarajastasmai sakṣaudraṃ hṛdviśodhanam/ </div>
            <div class="l">śuddhe hṛdi tataḥ śāṇaṃ hemacūrṇasya dāpayet// </div>
            <div class="l">hema sarvaviṣāṇyāśu garāṃśca viniyacchati/ </div>
            <div class="l">na sajjate hemapāṅge viṣaṃ padmadale+ambuvat// </div>
            <div class="l"> nāgadantītrivṛddantīdravantīsnukpayaḥphalaiḥ/ </div>
            <div class="l">sādhitaṃ māhiṣaṃ sarpiḥ sagomūtrāḍhakaṃ hitam// </div>
            <div class="l">sarpakīṭaviṣārtānāṃ garārtānāṃ ca śāntaye/ </div>
            <div class="l">śirīṣatvak trikaṭukaṃ triphalāṃ candanotpale// </div>
            <div class="l">dve bale sārivāsphotāsurabhīnimbapāṭalāḥ/ </div>
            <div class="l">bandhujīvāḍhakīmūrvāvāsāsurasavatsakān// </div>
            <div class="l">pāṭhāṅkolāśvagandhārkamūlayaṣṭyāhvapadmakān/ </div>
            <div class="l">viśālāṃ bṛhatīṃ lākṣāṃ kovidāraṃ śatāvarīm// </div>
            <div class="l">kaṭabhīdantyapāmārgān pṛśniparṇīṃ rasāñjanam/ </div>
            <div class="l">śvetabhaṇḍāśvakhurakau kuṣṭhadārupriyaṅgukān// </div>
            <div class="l">vidārīṃ madhukāt sāraṃ karañjasya phalatvacau/ </div>
            <div class="l">rajanyau lodhramakṣāṃśaṃ piṣṭvā sādhyaṃ ghṛtāḍhakam// </div>
            <div class="l">tulyāmbucchāgagomūtratryāḍhake tadviṣāpaham/ </div>
            <div class="l">apasmārakṣayonmādabhūtagrahagarodaram// </div>
            <div class="l">pāṇḍurogakrimīgulmaplīhorustambhakāmalāḥ/ </div>
            <div class="l">hanuskandhagrahādīṃśca pānābhyañjananāvanaiḥ// </div>
            <div class="l">hanyāt saṃjīvayeccāpi viṣodbandhamṛtānnarān/ </div>
            <div class="l">nāmnedamamṛtaṃ sarvaviṣāṇāṃ syādghṛtottamam// </div>
            <div class="l">ityamṛtaghṛtam/ </div>
          </div>
          <p id="CS.6.23.250"><a name="CS.6.23.250"><!--anchor--></a>bhavanti cātra---</p>
          <div class="lg">
            <div class="l">chatrī jharjharapāṇiśca caredrātrau tathā divā/ </div>
            <div class="l">tacchāyāśabdavitrastāḥ praṇaśyantyāśu pannagāḥ// </div>
            <div class="l">daṣṭamātro daśedāśu taṃ sarpaṃ loṣṭameva vā/ </div>
            <div class="l">uparyariṣṭāṃ badhnīyāddaṃśaṃ chindyāddahettathā// </div>
            <div class="l">vajraṃ marakataḥ sāraḥ picuko viṣamūṣikā/ </div>
            <div class="l">karketanaḥ sarpamaṇirvaidūryaṃ gajamauktikam// </div>
            <div class="l">dhāryaṃ garamaṇiryāśca varauṣadhyo viṣāpahāḥ/ </div>
            <div class="l">khagāśca śārikākrauñcaśikhihaṃsaśukādayaḥ// </div>
          </div>
          <p id="CS.6.23.254"><a name="CS.6.23.254"><!--anchor--></a>tatra ślokaḥ---</p>
          <div class="lg">
            <div class="l">itīdamuktaṃ dvividhasya vistarairbahuprakāraṃ viṣarogabheṣajam/ </div>
            <div class="l">adhītya vijñāya tathā prayojayan varjedviṣāṇāmaviṣahyatāṃ budhaḥ// </div>
          </div>
          <p><a name="idp11867072"><!--anchor--></a> ityagniveśakṛte tantre carakapratisaṃskṛte cikitsāsthāne viṣacikitsitaṃ nāma
            tryoviṃśo+adhyāyaḥ//23// </p>
        </div>


        <div class="teidiv1" id="div2_body.1_div1.6_div2.24"><h3><a name="body.1_div1.6_div2.24"></a>6.24.  caturviṃśo+adhyāyaḥ/</h3>
          
          <p id="CS.6.24.1"><a name="CS.6.24.1"><!--anchor--></a>athāto madātyayacikitsitaṃ vyākhyāsyāmaḥ// </p>
          <p id="CS.6.24.2"><a name="CS.6.24.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">suraiḥ sureśasahitairyā &amp;purā paripūjitā/ </div>
            <div class="l">sautrāmaṇyāṃ hūyate yā karmibhiryā pratiṣṭhitā// </div>
            <div class="l">yajñauhī yā yayā śakraḥ somātipatito bhṛśam/ </div>
            <div class="l">nirojastamasā++āviṣṭastasmāddurgāt samuddhṛtaḥ// </div>
            <div class="l">vidhibhirvedavihitairvā yajadbhirmahātmabhiḥ/ </div>
            <div class="l">dṛśyā spṛśyā prakalpyā ca yajñīyā yajñasiddhaye// </div>
            <div class="l">yonisaṃskāranāmādyairviśeṣairbahudhā ca yā/ </div>
            <div class="l">bhūtvā bhavatyekavidhā sāmānyānmadalakṣaṇāt// </div>
            <div class="l">yā devānamṛtaṃ bhūtvā svadhā bhūtvā pitṝṃśca yā/ </div>
            <div class="l">somo bhūtvā dvijātīn yā yuṅkte śreyobhiruttamaiḥ// </div>
            <div class="l">āśvinaṃ yā mahattejo balaṃ sārasvataṃ ca yā/ </div>
            <div class="l">vīryamaindraṃ ca yā siddhā somaḥ sautrāmaṇau ca yā// </div>
            <div class="l">śokāratibhayodveganāśinī yā mahābalā/ </div>
            <div class="l">yā prītiryā ratiryā vāgyā puṣṭiryā ca nirvṛtiḥ// </div>
            <div class="l">yā surā suragandharvayakṣarākṣasamānuṣaiḥ/ </div>
            <div class="l">ratiḥ suretyabhihitā tāṃ surāṃ vidhinā pibet// </div>
            <div class="l">śarīrakṛtasaṃskāraḥ śuciruttamagandhavān/ </div>
            <div class="l">prāvṛto nirmalairvastrairyathartūddāmagandhibhiḥ// </div>
            <div class="l">vicitravividhasragvī ratnābhraṇabhūṣitaḥ/ </div>
            <div class="l">devadvijātīn saṃpūjya spṛṣṭvā maṅgalamuttamam// </div>
            <div class="l">deśe yathartuke śaste kusumaprakarīkṛte/ </div>
            <div class="l">&amp;sarasāsaṃmate mukhye dhūpasaṃmodabodhite// </div>
            <div class="l">sopadhāne susaṃstīrṇe vihite śayanāsane/ </div>
            <div class="l">upaviṣṭo+athavā tiryak svaśarīrasukhe sthitaḥ// </div>
            <div class="l">sauvarṇau rājataiścāpi tathā maṇimayairapi/ </div>
            <div class="l">bhājanairvimalaiścānyaiḥ sukṛtaiśca pibet sadā// </div>
            <div class="l">rūpayauvanamattābhiḥ śikṣitābhirviśeṣataḥ/ </div>
            <div class="l">vastrābharaṇamālyaiśca bhūṣitābhiryathartukaiḥ// </div>
            <div class="l">śaucānurāgayuktābhiḥ pramadābhiritastataḥ/ </div>
            <div class="l">saṃvāhyamāna &amp;iṣṭābhiḥ pibenmadyamanuttamam// </div>
            <div class="l">madyānukūlairvividhaiḥ phalairharitakaiḥ śubhaiḥ/ </div>
            <div class="l">lavaṇairgandhapiśunairavadaṃśairyathartukaiḥ// </div>
            <div class="l"> bhṛṣṭairmāṃsairbahuvidhairbhūjalāmbaracāriṇām/ </div>
            <div class="l">paurogavargavihitairbhakṣyaiśca vividhātmakaiḥ// </div>
            <div class="l">&amp;pūjayitvā surān pūrmāśiṣaḥ prāk prayujya ca/ </div>
            <div class="l">pradāya sajalaṃ madyamarthibhyo vasudhātale// </div>
            <div class="l">abhyaṅgotsādanasnānavāsodhūpānulepanaiḥ/ </div>
            <div class="l">snigdhoṣṇairbhāvitaścānnairvātiko madyamācaret// </div>
            <div class="l">śītopacārairvividhairmadhurasnigdhaśītalaiḥ/ </div>
            <div class="l">paittiko bhāvitaścānnaiḥ pibanmadyaṃ na sīdati// </div>
            <div class="l">upacārairaśiśirairyavagodhūmabhuk pibet/ </div>
            <div class="l">ślaiṣmiko dhanvajairmāṃsairmadyaṃ māricakaiḥ saha// </div>
            <div class="l">vidhirvasumatāmeṣa bhaviṣyadvibhavāśca ye/ </div>
            <div class="l">yathopapatti tairmadyaṃ pātavyaṃ mātrayā hitam// </div>
            <div class="l">vātikebhyo hitaṃ madyaṃ prāyo gauḍikapaiṣṭikam/ </div>
            <div class="l">kaphapittādhikebhyastu mārdvīkaṃ mādhavaṃ ca yat// </div>
            <div class="l">bahudravyaṃ bahuguṇaṃ bahukarma madātmakam/ </div>
            <div class="l">guṇairdoṣaiśca tanmadyamubhayaṃ copalakṣyate// </div>
            <div class="l">vidhinā mātrayā kāle hitairannairyathābalam/ </div>
            <div class="l">prahṛṣṭo yaḥ pibenmadyaṃ tasya syādamṛtaṃ yathā// </div>
            <div class="l">yathopetaṃ punarmadyaṃ prasaṅgādyena pīyate/ </div>
            <div class="l">rūkṣavyāyāmanityena viṣavadyāti tasya tat// </div>
            <div class="l">madyaṃ hṛdayamāviśya svaguṇairojaso guṇān/ </div>
            <div class="l">daśabhirdaśa saṃkṣobhya ceto nayati vikriyām// </div>
            <div class="l">laghūṣṇatīkṣṇasūkṣmāmlavyavāyyāśugameva ca/ </div>
            <div class="l">rūkṣaṃ vikāśi viśadaṃ madyaṃ daśaguṇaṃ smṛtam// </div>
            <div class="l">guru śītaṃ mṛdu ślakṣṇaṃ bahalaṃ madhuraṃ sthiram/ </div>
            <div class="l">prasannaṃ picchilaṃ snigdhamojo daśaguṇaṃ smṛtam// </div>
            <div class="l">gurutvaṃ lāghavācchaityamauṣṇādamlasvabhāvataḥ/ </div>
            <div class="l">mādhuryaṃ mārdavaṃ taikṣṇyātprasādaṃ cāśubhāvanāt// </div>
            <div class="l">raukṣyāt snehaṃ vyavāyitvāt sthiratvaṃ ślakṣṇatāmapi/ </div>
            <div class="l">vikāsibhāvātpaicchilyaṃ vaiśadyātsāndratāṃ tathā// </div>
            <div class="l">saukṣmyānmadyaṃ vihantyevamojasaḥ svaguṇairguṇān/ </div>
            <div class="l">sattvaṃ tadāśrayaṃ cāśu saṃkṣobhya janayenmadam// </div>
            <div class="l">&amp;rasavātādimārgāṇāṃ sattvabuddhīndriyātmanām/ </div>
            <div class="l">pradhānasyaujasaścaiva hṛdayaṃ sthānamucyate// </div>
            <div class="l">atipītena madyena vihatenaujasā ca tat/ </div>
            <div class="l">hṛdayaṃ yāti vikṛtiṃ tatrasthā ye ca dhātavaḥ// </div>
            <div class="l">aujasyavihate pūrvo hṛdi ca pratibodhite/ </div>
            <div class="l">madhyamo vihate+alpe ca vihate tūttamo madhaḥ// </div>
            <div class="l">naivaṃ vighātaṃ janayenmadyaṃ paiṣṭikamojasaḥ/ </div>
            <div class="l">vikāśirūkṣaviśadā guṇāstatra hi nolbaṇāḥ// </div>
            <div class="l">hṛdi madyaguṇāviṣṭe harṣastarṣo ratiḥ sukham/ </div>
            <div class="l">vikārāśca yathāsattvaṃ citrā rājasatāmasāḥ// </div>
            <div class="l">jāyante mohanidrāntā madyasyātiniṣevaṇāt/ </div>
            <div class="l">sa madyavibhramo nāmnā 'mada' ityabhidhīyate// </div>
            <div class="l">pīyamānasya madyasya vijñātavyāstrayo madāḥ/ </div>
            <div class="l">prathamo madhyamo+antyaśca lakṣaṇaistān pracakṣmahe// </div>
            <div class="l">praharṣaṇaḥ prītikaraḥ pānānnaguṇadarśakaḥ/ </div>
            <div class="l">vādyagītaprahāsānāṃ kathānāṃ ca pravartakaḥ// </div>
            <div class="l">na ca buddhismṛtiharo viṣayeṣu na cākṣamaḥ/ </div>
            <div class="l">sukhanidrāprabodhaśca prathamaḥ sukhado madaḥ// </div>
            <div class="l">muhuḥ smṛtirmuhurmoho&amp;(+a)vyaktā sajjati vāṅmuhuḥ/ </div>
            <div class="l">yuktāyuktapralāpaśca pracalāyanameva ca// </div>
            <div class="l">sthānapānānnasāṃkathyayojanā saviparyayā/ </div>
            <div class="l">liṅgānyetāni jānīyādāviṣṭe madhyame made// </div>
            <div class="l">madhyamaṃ dadamutkramya &amp;madamāprāpya cottamam/ </div>
            <div class="l">na kiṃcinnāśubhaṃ kuryurnarā rājasatāmasāḥ// </div>
            <div class="l">ko madaṃ tādṛśaṃ vidvānunmādamiva dāruṇam/ </div>
            <div class="l">gacchedadhvānamasvantaṃ bahudoṣamivādhvagaḥ// </div>
            <div class="l">tṛtīyaṃ tu madaṃ prāpya bhagndārviva niṣkriyaḥ/ </div>
            <div class="l">madamohāvṛtamanā jīvannapi mṛtaiḥ samaḥ// </div>
            <div class="l">ramaṇīyān sa viṣayānna vetti na suhṛjjanam/ </div>
            <div class="l">yadarthaṃ pīyate madyaṃ ratiṃ tāṃ ca na vindati// </div>
            <div class="l">kāryākāryaṃ sukhaṃ duḥkhaṃ loke yacca hitāhitam/ </div>
            <div class="l">yadavastho na jānāti ko+avasthāṃ tāṃ vrajedbudhaḥ// </div>
            <div class="l">sa dūṣyaḥ sarvabhūtānāṃ nindyaścāgrāhya eva ca/ </div>
            <div class="l">vyasanitvādudarke ca sa duḥkhaṃ vyādhimaśnute// </div>
            <div class="l">pretya ceha ca yacchreyaḥ śreyo mokṣe ca yat param/ </div>
            <div class="l">manaḥsamādhau tat sarvamāyattaṃ sarvadehinām// </div>
            <div class="l">madyena manasaścāsya saṃkṣobhaḥ kriyate mahān/ </div>
            <div class="l">mahāmārutavegena taṭasthasyeva śākhinaḥ// </div>
            <div class="l">madyaprasaṅgaṃ taṃ cājñā mahādoṣaṃ mahāgadam/ </div>
            <div class="l">sukhamityadhigacchanti rajomohaparājitāḥ// </div>
            <div class="l">madyopahatavijñānā viyuktāḥ sāttvikairguṇaiḥ/ </div>
            <div class="l">śreyobhirviprayujyante madāndhā madalālasāḥ// </div>
            <div class="l">madye moho bhayaṃ śokaḥ krodho mṛtyuśca saṃśritaḥ/ </div>
            <div class="l">sonmādamadamūrcchāyāḥ sāpasmārāpatānakāḥ// </div>
            <div class="l">yatraikaḥ smṛtivibhraṃśastatra sarvamasādhuvat/ </div>
            <div class="l">ityevaṃ madyadoṣajñā madyaṃ garhanti yatnataḥ// </div>
            <div class="l">satyamete mahādoṣā madyasyoktā na saṃśayaḥ/ </div>
            <div class="l">ahitasyātimātrasya pītasya vidhivarjitam// </div>
            <div class="l">kiṃtu madyaṃ svabhāvena yathaivānnaṃ tathā smṛtam/ </div>
            <div class="l">ayuktiyuktaṃ rogāya yuktiyuktaṃ yathā+amṛtam// </div>
            <div class="l">prāṇāḥ prāṇabhṛtāmannaṃ tadayuktyā nihantyasūn/ </div>
            <div class="l">viṣaṃ prāṇaharaṃ tacca yuktiyuktaṃ rasāyanam// </div>
            <div class="l">harṣamūrjaṃ mudaṃ puṣṭimārogyaṃ pauruṣaṃ &amp;param/ </div>
            <div class="l">yuktyā pītaṃ karotyāśu madyaṃ sukhamadapradam// </div>
            <div class="l">rocanaṃ dīpanaṃ hṛdyaṃ svaravarṇaprasādanam/ </div>
            <div class="l">prīṇanaṃ bṛṃhanaṃ balyaṃ bhayaśokaśramāpaham// </div>
            <div class="l">svāpanaṃ naṣṭanidrāṇāṃ mūkānāṃ vāgvibodhanam/ </div>
            <div class="l">bodhanaṃ cātinidrāṇāṃ vibaddhānāṃ vibandhanut// </div>
            <div class="l">vadhabandhaparikleśaduḥkhānāṃ cāpyabodhanam/ </div>
            <div class="l">madyotthānāṃ ca rogāṇāṃ madyameva prabādhakam// </div>
            <div class="l">ratirviṣayasaṃyoge prītisaṃyogavardhanam/ </div>
            <div class="l">api pravayasāṃ madyamutsavāmodakārakam// </div>
            <div class="l">pañcasvartheṣu kānteṣu yā ratiḥ prathame made/ </div>
            <div class="l">yūnāṃ vā sthavirāṇāṃ vā tasya nāstyupamā bhuvi// </div>
            <div class="l">bahuduḥkhahatasyāsya śokenopahatasya ca/ </div>
            <div class="l">viśrāmo jīvalokasya madyaṃ yuktyā niṣevitam// </div>
            <div class="l">annapānavayovyādhibalakālatrikāṇi ṣaṭ/ </div>
            <div class="l">trīndoṣāṃstrividhaṃ sattvaṃ jñātvā madyaṃ pibetsadā// </div>
            <div class="l">teṣāṃ trikāṇāmaṣṭānāṃ yojnā yuktirucyate/ </div>
            <div class="l">yayā yuktyā pibanmadyaṃ madyadoṣairna yujyate// </div>
            <div class="l">madyasya ca guṇān sarvān yathoktān sa samaśnute/ </div>
            <div class="l">dharmārthayorapīḍāyai naraḥ sattvaguṇocchritaḥ// </div>
            <div class="l">sattvāni tu prabudhyante prāyaśaḥ prathame made/ </div>
            <div class="l">dvitīye+avyaktatāṃ yānti madhye cottamamadhyayoḥ/ </div>
            <div class="l">sasyasaṃbodhakaṃ varṣaṃ, hemaprakṛtidarśakaḥ/ </div>
            <div class="l">hutāśaḥ, sarvasattvānāṃ madyaṃ tūbhayakārakam// </div>
            <div class="l">pradhānāvaramadhyānāṃ &amp;rūpāṇāṃ vyaktidarśakaḥ/ </div>
            <div class="l">yathā+agnirevaṃ sattvānāṃ madyaṃ prakṛtidarśakam// </div>
            <div class="l">sugandhimālyagandharvaṃ supraṇītamamākulam/ </div>
            <div class="l">miṣṭānnapānaviśadaṃ sadā madhurasaṃkatham// </div>
            <div class="l">&amp;sukhaprapānaṃ sumadaṃ harṣaprītivivardhanam/ </div>
            <div class="l">svantaṃ sāttvikamāpānaṃ na cottamamadapradam// </div>
            <div class="l">vaiguṇyaṃ sahasā yānti madyadoṣairna sāttvikāḥ/ </div>
            <div class="l">madyaṃ hi balavatsattvaṃ gṛhṇāti sahasā na &amp;tu// </div>
            <div class="l">saumyāsaumyakathāprāyaṃ viśadāviśadaṃ kṣaṇāt/ </div>
            <div class="l">citraṃ rājasamāpannaṃ prāyeṇāsvantakākulam// </div>
            <div class="l">harṣaprītikathāpetamatuṣṭaṃ pānabhojane/ </div>
            <div class="l">saṃmohakrodhanidrāntamāpānaṃ tāmasaṃ smṛtam// </div>
            <div class="l">āpāne sāttvikān buddhvā tathā rājasatāmasān/ </div>
            <div class="l">jahyātsahāyān yaiḥ pītvā madyadoṣānupāśnute// </div>
            <div class="l">sukhaśīlāḥ susaṃbhāṣāḥ sumukhāḥ saṃmatāḥ satām/ </div>
            <div class="l">kalāsvabāhyā viśadā viṣayapravaṇāśca ye// </div>
            <div class="l">parasparavidheyā ye yeṣāmaikyaṃ suhṛttayā/ </div>
            <div class="l">praharṣaprītimādhuryairāpānaṃ vardhayanti ye// </div>
            <div class="l">utsavādutsavataraṃ yeṣāmanyonyadarśanam/ </div>
            <div class="l">te sahāyāḥ sukhāḥ pāne taiḥ pibansaha modate// </div>
            <div class="l">rūpagandharasasparśaiḥ śabdaiścāpi manoramaiḥ/ </div>
            <div class="l">pibanti susahāyā ye te vai sukṛtibhiḥ samāḥ// </div>
            <div class="l">&amp;pañcabhirviṣayairiṣṭairupetairmanasaḥ priyaiḥ/ </div>
            <div class="l">deśe kāle pibenmadyaṃ prahṛṣṭenāntarātmanā// </div>
            <div class="l">sthirasattvaśarīrā ye pūrvānnā madyapānvayāḥ/ </div>
            <div class="l">bahumadyocitā ye ca mādyanti sahasā na te// </div>
            <div class="l">&amp;kṣutpipāsāparītāśca durbalā vātapaittikāḥ/ </div>
            <div class="l">rūkṣālpapramitāhārā viṣṭabdhāḥ sattvadurbalāḥ// </div>
            <div class="l">krodhino+anucitāḥ kṣīṇāḥ pariśrāntā madakṣatāḥ/ </div>
            <div class="l">svalpenāpi madaṃ śīghraṃ yānti madyena mānavāḥ// </div>
            <div class="l">ūrdhvaṃ madātyayasyātaḥ saṃbhavaṃ svasvalakṣaṇam/ </div>
            <div class="l">agniveśa! cikitsāṃ ca pravakṣyāmi yathākramam// </div>
            <div class="l"> strīśokabhayabhārādhvakarmabhiryo+atikarśitaḥ/ </div>
            <div class="l">rūkṣālpapramitāśī ca yaḥ pibatyatimātrayā// </div>
            <div class="l">rūkṣaṃ pariṇataṃ madyaṃ niśi nidrāṃ vihatya ca/ </div>
            <div class="l">karoti tasya tacchīghraṃ vātaprāyaṃ madātyayam// </div>
            <div class="l">hikkāśvāsaśiraḥkampapārśvaśūlaprajāgaraiḥ/ </div>
            <div class="l">vidyādbahupralāpasya vātaprāyaṃ madātyayam// </div>
            <div class="l">tīkṣṇoṣṇaṃ madyamamlaṃ ca yo+atimātraṃ niṣevate/ </div>
            <div class="l">amloṣṇatīkṣṇabhojī ca krodhano+agnyātapapriyaḥ// </div>
            <div class="l">tasyopajāyate pittādviśeṣeṇa madātyayaḥ/ </div>
            <div class="l">&amp;sa tu vātolbaṇasyāśu praśamaṃ yāti hanti vā// </div>
            <div class="l">tṛṣṇādāhajvarasvedamūrcchātīsāravibhramaiḥ/ </div>
            <div class="l">vidyāddharitavarṇasya pittaprāyaṃ madātyayam// </div>
            <div class="l">taruṇaṃ madhuraprāyaṃ gauḍaṃ paiṣṭikameva vā/ </div>
            <div class="l">madhurasnigdhagurvāśī yaḥ pibatyatimātrayā// </div>
            <div class="l">avyāyāmadivāsvapnaśayyāsanasukhe rataḥ/ </div>
            <div class="l">madātyayaṃ kaphaprāyaṃ sa śīghramadhigacchati// </div>
            <div class="l">chardyarocakahṛllāsatandrāstaimityagauravaiḥ/ </div>
            <div class="l">vidyācchītaparītasya kaphaprāyaṃ madātyayam// </div>
            <div class="l">viṣasya ye guṇā dṛṣṭāḥ sannipātaprakopaṇāḥ/ </div>
            <div class="l">ta eva madye dṛśyante viṣe tu balavattarāḥ// </div>
            <div class="l">hantyāśu hi viṣaṃ kiṃcit kiṃcidrogāya kalpate/ </div>
            <div class="l">yathā viṣaṃ tathaivāntyo jñeyo madyakṛto madaḥ// </div>
            <div class="l">tasmāt tridoṣajaṃ liṅgaṃ sarvatrāpi madātyaye/ </div>
            <div class="l">dṛśyate rūpavaiśeṣyāt pṛthaktvaṃ &amp;cāsya lakṣyate// </div>
            <div class="l">śarīraduḥkhaṃ balavat &amp;saṃmoho hṛdayavyathā/ </div>
            <div class="l">aruciḥ &amp;pratatā tṛṣṇā jvaraḥ śītoṣṇalakṣaṇaḥ// </div>
            <div class="l">śiraḥpārśvāsthisandhīnāṃ &amp;vidyuttulyā ca vedanā/ </div>
            <div class="l">jāyate+atibalā jṛmbhā sphuraṇaṃ vepanaṃ śramaḥ// </div>
            <div class="l">urovibandhaḥ kāsaśca hikkā śvāsaḥ prajāgaraḥ/ </div>
            <div class="l">śarīrakampaḥ karṇākṣimukharogastrikagrahaḥ// </div>
            <div class="l">chardyatīsārahṛllāsā vātapittakaphātmakāḥ/ </div>
            <div class="l">bhramaḥ pralāpo rūpāṇāmasatāṃ caiva darśanam// </div>
            <div class="l">tṛṇabhasmalatāparṇapāṃśubhiścāvapūraṇam/ </div>
            <div class="l">pradharṣaṇaṃ vihaṅgaiśca bhrāntacetāḥ sa manyate// </div>
            <div class="l">vyākulānāmaśastānāṃ svapnānāṃ darśanāni ca/ </div>
            <div class="l">madātyayasya rūpāṇi sarvāṇyetāni lakṣyate// </div>
            <div class="l">sarvaṃ madātyayaṃ vidyāt tridoṣamadhikaṃ tu yam/ </div>
            <div class="l">doṣaṃ madātyaye paśyet tasyādau pratikārayet// </div>
            <div class="l">kaphasthānānupūrvyā ca kriyā kāryā madātyaye/ </div>
            <div class="l">pittamārutaparyantaḥ prāyeṇa hi madātyayaḥ// </div>
            <div class="l">mithyātihīnapītena yo vyādhirupajāyate/ </div>
            <div class="l">samapītena tenaiva sa madyenopaśāmyati// </div>
            <div class="l">jīrṇāmamadyadoṣāya madyameva pradāpayet/ </div>
            <div class="l">prakāṅkṣālāghave jāte yadyadasmai hitaṃ bhavet// </div>
            <div class="l">sauvarcalānusaṃviddhaṃ śītaṃ sabiḍasaindhavam/ </div>
            <div class="l">mātuluṅgārdrakopetaṃ jalayuktaṃ &amp;pramāṇavit// </div>
            <div class="l">tīkṣoṣṇenātimātreṇa pītenāmlavidāhinā/ </div>
            <div class="l">madyenānnarasotkledo vidagdhaḥ kṣāratāṃ gataḥ// </div>
            <div class="l">antardāhaṃ jvaraṃ tṛṣṇāṃ pramohaṃ vibhramaṃ madam/ </div>
            <div class="l">janayatyāśu tacchāntyai madyameva pradāpayet// </div>
            <div class="l">kṣāro hi yāti mādhuryaṃ śīghramamlopasaṃhitaḥ/ </div>
            <div class="l">śreṣṭhamamleṣu madyaṃ ca yairguṇaistān paraṃ śṛṇu// </div>
            <div class="l">madyasyāmlasvabhāvasya catvāro+anurasāḥ smṛtāḥ/ </div>
            <div class="l">madhuraśca kaṣāyaśca tiktaḥ kaṭuka eva ca// </div>
            <div class="l">guṇāśca daśa pūrvoktāstaiścaturdaśabhirguṇaiḥ/ </div>
            <div class="l">sarveṣāṃ madyamamlānāmuparyupari tiṣṭhati// </div>
            <div class="l">madhotklaṣṭena doṣeṇa &amp;ruddhaḥ srotaḥsu mārutaḥ/ </div>
            <div class="l">karoti vedanāṃ tīvrāṃ śirasyasthiṣu sandhiṣu// </div>
            <div class="l">doṣaviṣyandanārthaṃ hi &amp;tasmai madyaṃ viśeṣataḥ/ </div>
            <div class="l">vyavāyitīkṣṇoṣṇatayā deyamamle(nye)ṣu satsvapi// </div>
            <div class="l">srotovibandhanunmadyaṃ mārutasyānulomanam/ </div>
            <div class="l">rocanaṃ dīpanaṃ cāgnerabhyāsāt sātmyameva ca// </div>
            <div class="l">&amp;rujaḥ srotaḥsvaruddheṣu mārute cānulomite/ </div>
            <div class="l">nivartante vikārāśca śāmyantyasya madodayāḥ// </div>
            <div class="l">bījapūrakavṛkṣāmlakoladāḍimasaṃyutam/ </div>
            <div class="l">yavānīhapuṣājājīśṛṅgaverāvacūrṇitam// </div>
            <div class="l">sasnehaiḥ &amp;śaktubhiryuktamavadaṃśairvirocitam/ </div>
            <div class="l">dadyāt salavaṇaṃ madyaṃ paiṣṭikaṃ vātaśāntaye// </div>
            <div class="l">dṛṣṭvā vātolbaṇaṃ liṅgaṃ rasaiścainamupācaret/ </div>
            <div class="l">lāvatittiradakṣāṇāṃ snigdhāmlaiḥ śikhināmapi// </div>
            <div class="l">pakṣiṇāṃ mṛgamatsyānāmānūpānāṃ ca saṃskṛtaiḥ/ </div>
            <div class="l">bhūśayaprasahānāṃ ca rasaiḥ śālyodanena ca// </div>
            <div class="l">snigdhoṣṇalavaṇāmlaiśca veśavārairmukhapriyaiḥ/ </div>
            <div class="l">&amp;citrairgaudhūmikaiścānnairvāruṇīmaṇḍasaṃyutaiḥ// </div>
            <div class="l">piśitārdrakagarbhābhiḥ snigdhābhiḥ pūpavartibhiḥ/ </div>
            <div class="l">māṣapūpalikābhiśca vātikaṃ samupācaret// </div>
            <div class="l">nātisnigdhaṃ na cāmlena yuktaṃ samaricārdrakam/ </div>
            <div class="l">medyaṃ prāguditaṃ māṃsaṃ dāḍimasvarasena vā// </div>
            <div class="l">pṛthaktrijātakopetaṃ sadhānyamaricārdrakam/ </div>
            <div class="l">&amp;rasapralepi saṃpūpaiḥ sukhoṣṇaiḥ saṃpradāpayet// </div>
            <div class="l">&amp;bhukte tu vāruṇīmaṇḍaṃ dadyāt pātuṃ pipāsave/ </div>
            <div class="l">dāḍimasya rasaṃ vā+api jalaṃ vā pāñcamūlikam// </div>
            <div class="l">dhānyanāgaratoyaṃ ca dadhimaṇḍamathāpi vā/ </div>
            <div class="l">amlakāñjikamaṇḍaṃ vā śuktodakamathāpi vā// </div>
            <div class="l">karmaṇā+anena siddhena vikāra upaśāmyati/ </div>
            <div class="l">mātrākālaprayuktena balaṃ varṇaśca vardhate// </div>
            <div class="l">rāgaṣāḍavasaṃyogairvividhairbhaktarocanaiḥ/ </div>
            <div class="l">piśitaiḥ śākapiṣṭānnairyavagodhūmaśālibhiḥ// </div>
            <div class="l">abhyaṅgotsādanaiḥ snānairuṣṇaiḥ prāvaraṇairghanaiḥ/ </div>
            <div class="l">ghaniragurupaṅkaiśca dhūpaiścāgurujairghanaiḥ// </div>
            <div class="l">nārīṇāṃ yauvanoṣṇānāṃ nirdayairupagūhanaiḥ/ </div>
            <div class="l">śroṇyūrukucabhāraiśca saṃrodhoṣṇasukhāvahaiḥ// </div>
            <div class="l">śayanācchādanairuṣṇairuṣṇaiścāntargṛhaiḥ sukhaiḥ/ </div>
            <div class="l">mārutaprabalaḥ śīghraṃ praśāmyati madātyayaḥ// </div>
            <div class="l"> &amp;bhavyakharjūramṛdvīkāparūṣakarasairyutam/ </div>
            <div class="l">sadāḍimarasaṃ śītaṃ saktubhiścāvacūrṇitam// </div>
            <div class="l">saśarkaraṃ śārkaraṃ vā mārdvīkamathavā+aparam/ </div>
            <div class="l">dadyādbahūdakaṃ kāle pātuṃ pittamadātyaye// </div>
            <div class="l">śaśān kapiñjalāneṇāṃ(anunāsika)ālāvānasitapucchakān/ </div>
            <div class="l">madhurāmlān prayuñjīta bhojane śāliṣaṣṭikān// </div>
            <div class="l">paṭolayūṣamiśraṃ vā chāgalaṃ kalpayedrasam/ </div>
            <div class="l">satīnamudgamiśraṃ vā dāḍimāmalakānvitam// </div>
            <div class="l">drākṣāmalakakharjūraparūṣakarasena vā/ </div>
            <div class="l">kalpayettarpaṇān yūṣān rasāṃśca vividhātmakān// </div>
            <div class="l">āmāśayasthamutkliṣṭaṃ kaphapittaṃ madātyaye/ </div>
            <div class="l">vijñāya bahudoṣasya &amp;dahyamānasya tṛṣyataḥ// </div>
            <div class="l">madyaṃ drākṣārasaṃ toyaṃ dattvā tarpaṇameva vā/ </div>
            <div class="l">niḥśeṣaṃ vāmayecchīghramevaṃ rogādvimucyate// </div>
            <div class="l">kāle punastarpaṇādyaṃ kramaṃ kuryāt prakāṅkṣite/ </div>
            <div class="l">tenāgnirdīpyate tasya doṣaśeṣānnapācakaḥ// </div>
            <div class="l">kāse saraktaniṣṭhīve pārśvastanarujāsu ca/ </div>
            <div class="l">tṛṣyate savidāhe ca sotkleśe hṛdayorasi// </div>
            <div class="l">guḍūcībhadramustānāṃ paṭolasyāthavā bhiṣak/ </div>
            <div class="l">rasaṃ sanāgaraṃ dadyāt &amp;tittiripratibhojanam// </div>
            <div class="l">tṛṣyate cātibalavadvātapitte samuddhate/ </div>
            <div class="l">dadyāddrākṣārasaṃ pātuṃ śītaṃ doṣānulomanam// </div>
            <div class="l">jīrṇe samadhurāmlena chāgamāṃsarasena tam/ </div>
            <div class="l">bhojanaṃ bhojayenmadyamanutarṣaṃ ca pāyayet// </div>
            <div class="l">anutarṣasya mātrā sā yayā no &amp;dūṣyate manaḥ/ </div>
            <div class="l">tṛṣyate madyamalpālpaṃ pradeyaṃ syādbahūdakam// </div>
            <div class="l">tṛṣṇā yenopaśāmyeta madaṃ yena ca nāpnuyāt/ </div>
            <div class="l">parūṣakāṇāṃ pīlūnāṃ rasaṃ &amp;śītamathāpi vā// </div>
            <div class="l">parṇinīnāṃ catasṝṇāṃ pibedvā śiśiraṃ jalam/ </div>
            <div class="l">&amp;mustadāḍimalājānāṃ tṛṣṇāghnaṃ vā pibedrasam// </div>
            <div class="l">koladāḍimavṛkṣāmlacukrīkācukrikārasaḥ/ </div>
            <div class="l">pañcāmlako mukhālepaḥ sadyastṛṣṇāṃ niyacchati// </div>
            <div class="l">śītalānyannapānāni &amp;śītaśayyāsanāni ca/ </div>
            <div class="l">śītavātajalasparśāḥ śītānyupavanāni ca// </div>
            <div class="l">kṣaumapadmotpalānāṃ ca maṇīnāṃ mauktikasya ca/ </div>
            <div class="l">candanodakaśītānāṃ sparśāścandrāṃśuśītalāḥ// </div>
            <div class="l">hemarājatakāṃsyānāṃ pātrāṇāṃ śītavāribhiḥ/ </div>
            <div class="l">pūrṇānāṃ himapūrṇānāṃ dṛtīnāṃ pavanāhatāḥ// </div>
            <div class="l">saṃsparśāścandanārdrāṇāṃ nārīṇāṃ ca samārutāḥ/ </div>
            <div class="l">candanānāṃ ca mukhyānāṃ śastāḥ &amp;pittamadātyaye// </div>
            <div class="l">śītavīryaṃ yadanyacca tat sarvaṃ viniyojayet/ </div>
            <div class="l">kumudotpalapatrāṇāṃ siktānāṃ candanāmbunā// </div>
            <div class="l">hitāḥ sparśā manojñānāṃ dāhe madyasamutthite/ </div>
            <div class="l">kathāśca vividhāḥ &amp;śastāḥ śabdāśca śikhināṃ śivāḥ// </div>
            <div class="l">toyadānāṃ ca śabdā hi śamayanti madātyayam/ </div>
            <div class="l">jalayantrābhivarṣīṇi vātayantravahāni ca// </div>
            <div class="l">kalpanīyāni bhiṣajā dāhe dhārāgṛhāṇi ca/ </div>
            <div class="l">phalinīsevyalodhrāmbuhemapatraṃ kuṭannaṭam// </div>
            <div class="l">kālīyakarasopetaṃ dāhe śastaṃ pralepanam/ </div>
            <div class="l">badarīpallavotthaśca tathaivāriṣṭakodbhavaḥ// </div>
            <div class="l">phenilāyāśca yaḥ phenastairdāhe lepanaṃ śubham/ </div>
            <div class="l">surā samaṇḍā dadhyamlaṃ mātuluṅgaraso madhu// </div>
            <div class="l">seke pradehe śasyante dāhaghnāḥ sāmlakāñjikāḥ/ </div>
            <div class="l">pariṣekāvagāheṣu vyañjanānāṃ ca sevane// </div>
            <div class="l">śasyate śiśiraṃ toyaṃ dāhatṛṣṇāpraśāntaye/ </div>
            <div class="l">mātrākālaprayuktena karmaṇā+anena &amp;śāmyati// </div>
            <div class="l">dhīmato vaidyavaśyasya śīghraṃ pittamadātyayaḥ/ </div>
            <div class="l">ullekhanopavāsābhyāṃ jayet kaphamadātyayam// </div>
            <div class="l">tṛṣyate salilaṃ cāsmai dadyāddhrīberasādhitam/ </div>
            <div class="l">balayā pṛśniparṇyā vā kaṇṭakāryā+athavā śṛtam// </div>
            <div class="l">sanāgarābhiḥ sarvābhirjalaṃ vā śṛtaśītalam/ </div>
            <div class="l">duḥsparśona samustena mustaparpaṭakena vā// </div>
            <div class="l">jalaṃ mustaiḥ śṛtaṃ vā+api dadyāddoṣavipācanam/ </div>
            <div class="l">etadeva ca pānīyaṃ sarvatrāpi madātyaye// </div>
            <div class="l">niratyayaṃ pīyamānaṃ pipāsājvaranāśanam/ </div>
            <div class="l">nirāmaṃ kāṅkṣitaṃ kāle &amp;sakṣaudraṃ pāyayettu tam// </div>
            <div class="l">śārkaraṃ madhu vā jīrṇamariṣṭaṃ sīdhumeva vā/ </div>
            <div class="l">&amp;rūkṣatarpaṇasaṃyuktaṃ yavānīnāgarānvitam// </div>
            <div class="l">yāvagaudhūmikaṃ cānnaṃ rūkṣayūṣeṇa bhojayet/ </div>
            <div class="l">kulatthānāṃ suśuṣkāṇāṃ mūlakānāṃ rasena vā// </div>
            <div class="l">tanunā+alpena laghunā kaṭvamlenālpasarpiṣā/ </div>
            <div class="l">paṭolayūṣamamlaṃ vā yūṣamāmalakasya vā// </div>
            <div class="l">prabhūtakaṭusaṃktaṃ sayavānnaṃ pradāpayet/ </div>
            <div class="l">vyoṣayūṣamathāmlaṃ vā yūṣaṃ vā sāmlavetasam// </div>
            <div class="l">chāgamāṃsarasaṃ rūkṣamamlaṃ vā jāṅgalaṃ rasam/ </div>
            <div class="l">sthālyāṃ vā+atha kapāle vā bhṛṣṭaṃ &amp;nirdravavartitam// </div>
            <div class="l">kaṭvamlalavaṇaṃ māṃsaṃ bhakṣayan vṛṇuyānmadhu/ </div>
            <div class="l">vyaktamārīcakaṃ māṃsaṃ mātuluṅgarasānvitam// </div>
            <div class="l">prabhūtakaṭusaṃyuktaṃ yavānīnāgarānvitam/ </div>
            <div class="l">bhṛṣṭaṃ dāḍimasārāmlamuṣṇapūpopaveṣṭitam// </div>
            <div class="l">yathāgni bhakṣayet kāle prabhūtārdrakapeśikam/ </div>
            <div class="l">pibecca nigadaṃ madyaṃ kaphaprāye madātyaye// </div>
            <div class="l">sauvarcalamajājī ca vṛkṣāmlaṃ sāmalvetasam/ </div>
            <div class="l">tvagelāmaricārdhāṃśaṃ śarkarābhāgayojitam// </div>
            <div class="l">etallavaṇamaṣṭāṅgamagnisaṃdīpanaṃ param/ </div>
            <div class="l">madātyaye kaphaprāye dadyāt srotoviśodhanam// </div>
            <div class="l">etadeva punaryuktyā madhurāmlairdravījṛtam/ </div>
            <div class="l">godhūmānnayavānnānāṃ māṃsānāṃ cātirocanam// </div>
            <div class="l">peṣayet kaṭukairyuktāṃ śvetāṃ bījavivarjitām/ </div>
            <div class="l">mṛdvīkāṃ mātuluṅgasya dāḍimasya rasena vā// </div>
            <div class="l">sauvarcalailāmaricairajājībhṛṅgadīpyakaiḥ/ </div>
            <div class="l">sa rāgaḥ kṣaudrasaṃyuktaḥ śreṣṭho rocanadīpanaḥ// </div>
            <div class="l">mṛdvīkāyā vidhānena kārayet kāravīmapi/ </div>
            <div class="l">śuktamatsyaṇḍikopetaṃ rāgaṃ dīpanapācanam// </div>
            <div class="l">āmrāmalakapeśīnāṃ rāgān kuryāt pṛthak pṛthak/ </div>
            <div class="l">dhānyasauvarcalājājīkāravīmaricānvitān// </div>
            <div class="l">&amp;guḍena madhuyuktena vyaktāmlalavaṇīkṛtān/ </div>
            <div class="l">tairannaṃ rocate digdhaṃ samyagmuktaṃ ca jīryati// </div>
            <div class="l">&amp;rūkṣoṣṇenānnapānena snānenāśiśireṇa ca/ </div>
            <div class="l">vyāyāmalaṅghanābhyāṃ ca yuktyā jāgaraṇena ca// </div>
            <div class="l">kālayuktena rūkṣeṇa snānenodvartanena ca/ </div>
            <div class="l">prāṇavarṇakarāṇāṃ &amp;ca pragharṣāṇāṃ ca sevayā// </div>
            <div class="l">sevayā vasanānāṃ ca gurūṇāmagurorapi/ </div>
            <div class="l">saṃkocoṣṇasukhaṅgīnāmaṅganānāṃ ca sevayā// </div>
            <div class="l">sukhaśikṣitahastānāṃ strīṇāṃ saṃvāhanena ca/ </div>
            <div class="l">madātyayaḥ kaphaprāyaḥ śīghramevopaśāmyati// </div>
            <div class="l">yadidaṃ karma nirdiṣṭaṃ pṛthagdoṣabalaṃ prati/ </div>
            <div class="l">sannipāte daśavidhe tadvikalpyaṃ bhiṣagvidā// </div>
            <div class="l">yastu doṣavikalpajño yaścauṣadhivikalpavit/ </div>
            <div class="l">sa sādhyānsādhayedvyādhīn sādhyāsādhyavibhāgavit// </div>
            <div class="l">vanāni ramaṇīyāni sapadmāḥ salilāśayāḥ/ </div>
            <div class="l">viśadānyannapānāni sahāyāśca praharṣaṇāḥ// </div>
            <div class="l">mālyāni gandhayogāśca vāsāṃsi vimalāni ca/ </div>
            <div class="l">gāndharvaśabdāḥ kāntāśca goṣṭhyaśca hṛdayapriyāḥ// </div>
            <div class="l">saṃkathāhāsyagītānāṃ viśadāścaiva yojanāḥ/ </div>
            <div class="l">priyāścānugatā nāryo nāśayanti madātyayam// </div>
            <div class="l">nākṣobhya hi mano madyaṃ śarīramavihatya ca/ </div>
            <div class="l">kuryānmadātyayaṃ tasmādeṣṭavyā harṣaṇī kriyā// </div>
            <div class="l">ābhiḥ kriyābhiḥ siddhābhiḥ śamaṃ yāti madātyayaḥ/ </div>
            <div class="l">na cenmadyavidhiṃ muktvā kṣīramasya prayojayet// </div>
            <div class="l">laṅgnanaiḥ pācanairdoṣaśodhanaiḥ śamanairapi/ </div>
            <div class="l">vimadyasya kaphe kṣīṇe jāte daubalyalāghave// </div>
            <div class="l">tasya madyavidagdhasya vātapittādhikasya ca/ </div>
            <div class="l">grīṣmopataptasya taroryathā varṣaṃ tathā payaḥ// </div>
            <div class="l">payasā+abhihṛte roge bale jāte nivartayet/ </div>
            <div class="l">kṣīraprayogaṃ madyaṃ ca krameṇālpālpamācaret// </div>
            <div class="l">vicchinnamadyaḥ sahasā yo+atimadyaṃ niṣevate/ </div>
            <div class="l">&amp;dhvaṃsako vikṣayaścaiva rogastasyopajāyate// </div>
            <div class="l">vyādhyupakṣīṇadehasya duścikitsyatamau hi tau/ </div>
            <div class="l">tayorliṅgaṃ cikitsā ca yathāvadupadekṣyate// </div>
            <div class="l">śleṣmaprasekaḥ kaṇṭhāsyaśoṣaḥ śabdāsahiṣṇutā/ </div>
            <div class="l">tandrānidrātiyogaśca jñeyaṃ dhvaṃsakalakṣaṇam// </div>
            <div class="l">hṛtkaṇṭharogaḥ saṃmohaśchardiraṅgarujā jvaraḥ/ </div>
            <div class="l">tṛṣṇā kāsaḥ śiraḥśūlametadvikṣayalakṣaṇam// </div>
            <div class="l">tayoḥ karma tadeveṣṭaṃ vātike yanmadātyaye/ </div>
            <div class="l">tau hi prakṣīṇadehasya jāyete durbalasya vai// </div>
            <div class="l">bastayaḥ sarpiṣaḥ pānaṃ prayogaḥ kṣīrasarpiṣoḥ/ </div>
            <div class="l">abhyaṅgodvartanasnānānyannapānaṃ ca vātanut// </div>
            <div class="l">dhvaṃsako vikṣayaścaiva karmaṇā+anena śāmyati/ </div>
            <div class="l">yuktamadyasya madyottho na vyādhirupajāyate// </div>
            <div class="l">nivṛttaḥ sarvamadyebhyo naro yaśca jitendriyaḥ/ </div>
            <div class="l">śārīramānasairdhīmān vikārairna sa yujyate// </div>
          </div>
          <p id="CS.6.24.207"><a name="CS.6.24.207"><!--anchor--></a>tatra ślokāḥ--- </p>
          <div class="lg">
            <div class="l">yatprabhāvā bhagavatī surā peyā yathā ca sā/ </div>
            <div class="l">yaddravyā yasya yā ceṣṭā yogaṃ cāpekṣate yathā// </div>
            <div class="l">yathā madayate yaiśca guṇairyuktā mahāguṇā/ </div>
            <div class="l">yo mado madabhedāśca ye trayaḥ svasvalakṣaṇāḥ// </div>
            <div class="l">ye ca madyakṛtā doṣā guṇā ye ca madātmakāḥ/ </div>
            <div class="l">yacca trividhamāpānaṃ yathāsattvaṃ ca lakṣaṇam// </div>
            <div class="l">ye sahāyāḥ sukhāḥ &amp;pāne cirakṣipramadā narāḥ/ </div>
            <div class="l">madātyayasya yo heturlakṣaṇaṃ yad yathā ca yat// </div>
            <div class="l">madyaṃ madyotthitān rogān hanti yaśca kriyākramaḥ/ </div>
            <div class="l">sarvaṃ taduktamakhilaṃ madātyayacikitsite// </div>
          </div>
          <p><a name="idp12177888"><!--anchor--></a> ityagniveśakṛte tantre carakapratisaṃskṛte cikitsāsthāne madātyayacikitsitaṃ nāma
            caturviṃśo+adhyāyaḥ//24// </p>
        </div>

        <div class="teidiv1" id="div2_body.1_div1.6_div2.25"><h3><a name="body.1_div1.6_div2.25"></a>6.25.  pañcaviṃśo+adhyāyaḥ/</h3>
          
          <p id="CS.6.25.1"><a name="CS.6.25.1"><!--anchor--></a>athāto dvivraṇīyacikitsitaṃ vyākhyāsyāmaḥ// </p>
          <p id="CS.6.25.2"><a name="CS.6.25.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">parāvarajñamātreyaṃ gatamānamadavyatham/ </div>
            <div class="l">agniveśo guruṃ kāle vinayādidamabravīt// </div>
            <div class="l">bhagavan! pūrvamuddiṣṭau dvau vraṇau rogasaṃgrahe/ </div>
            <div class="l">tayorliṅgaṃ cikitsāṃ ca vaktumarhasi śarmada!// </div>
            <div class="l">ityagniveśasya vaco niśamya gururabravīt/ </div>
            <div class="l">yau vraṇau pūrvamuddiṣṭau nijaścāgantureva ca// </div>
            <div class="l">śrūyatāṃ vidhivat saumya! tayorliṅgaṃ &amp;ca bheṣajam/ </div>
            <div class="l">nijaḥ śarīradoṣottha āganturbāhyahetujaḥ// </div>
            <div class="l">vadhabandhaprapatanāddaṃṣṭrādantanakhakṣatāt/ </div>
            <div class="l">āgantavo vraṇāstadvadviṣasparśāgniśastrajāḥ// </div>
            <div class="l">mantrāgadapralepādyairbheṣajairhetubhiśca te/ </div>
            <div class="l">liṅgaikadeśairnirdiṣṭā viparītā nijairvraṇaiḥ// </div>
            <div class="l">vraṇānāṃ nijahetūnāmāgantūnāmaśāmyatām/ </div>
            <div class="l">kuryāddoṣabalāpekṣī nijānāmauṣadhaṃ yathā// </div>
            <div class="l">yathāsvairhetubhirduṣṭā vātapittakaphā nṛṇām/ </div>
            <div class="l">vahirmārgaṃ samāśritya janayanti nijān vraṇān// </div>
            <div class="l">stabdhaḥ kaṭhinasaṃsparśo mandasrāvo+&amp;atitīvraruk/ </div>
            <div class="l">tudyate sphurati śyāvo vraṇo mārutasaṃbhavaḥ// </div>
            <div class="l">saṃpūraṇaiḥ snehapānaiḥ snigdhaiḥ svedopanāhanaiḥ/ </div>
            <div class="l">gradehaiḥ pariṣekaiśca vātavraṇamupācaret// </div>
            <div class="l">tṛṣṇāmohajvarasve(kle)dadāhaduṣṭyavadāraṇaiḥ/ </div>
            <div class="l">vraṇaṃ pittakṛtaṃ vidyādgandhaiḥ srāvaiśca pūtikaiḥ// </div>
            <div class="l">&amp;śītalairmadhuraistiktaiḥ pradehaparibecanaiḥ/ </div>
            <div class="l">sarpiṣpānairvirekaiśca paittikaṃ śamayedvraṇam// </div>
            <div class="l">bahupiccho guruḥ snigdhaḥ stimito mandavedanaḥ/ </div>
            <div class="l">pāṇḍuvarṇo+alpasṃkledaścirakārī kaphavraṇaḥ// </div>
            <div class="l">kaṣāyakaṭurūkṣoṣṇaiḥ pradehapariṣecanaiḥ/ </div>
            <div class="l">kaphavraṇaṃ praśamayettathā &amp;laṅghanapācanaiḥ// </div>
            <div class="l">tau dvau nānātvabhedena niruktā viṃśatirvraṇāḥ/ </div>
            <div class="l">teṣāṃ parīkṣā trividhā, praduṣṭā dvādaśa smṛtāḥ// </div>
            <div class="l">sthānānyaṣṭau tathā gandhāḥ, parisrāvāścaturdaśa/ </div>
            <div class="l">ṣoḍaśopadravā doṣāścatvāro viṃśatistathā// </div>
            <div class="l">tathā copakramāḥ siddhāḥ ṣaṭtriṃśat samudāhṛtāḥ/ </div>
            <div class="l">&amp;vibhajyamānāñchṛṇu me sarvānetān yatheritān// </div>
            <div class="l">&amp;kṛtyotkṛtyastathā duṣṭo+aduṣṭo marmasthito na ca/ </div>
            <div class="l">saṃvṛto dāruṇaḥ srāvī saviṣo viṣamasthitaḥ// </div>
            <div class="l">utsaṅgyutsanna eṣāṃ ca vraṇān vidyādviparyayāt/ </div>
            <div class="l">iti nānātvabhedena &amp;niruktā viṃśatirvraṇāḥ// </div>
            <div class="l">darśanapraśnasaṃsparśaiḥ parīkṣā trividhā smṛtā/ </div>
            <div class="l">vayovarṇaśarīrāṇāmindiryāṇāṃ ca darśanāt// </div>
            <div class="l">hetvartisātmyāgnibalaṃ parīkṣyaṃ vacanādbudhaiḥ/ </div>
            <div class="l">sparśānmārdavaśaitye ca parīkṣye saviparyaye// </div>
            <div class="l"> &amp;śveto+avasannavartmā+atisthūlavartmā+atipiñjaraḥ/ </div>
            <div class="l">nīlaḥ śyāvo+atipiḍako raktaḥ kṛṣṇo+atipūtikaḥ// </div>
            <div class="l">ropyaḥ kumbhīmukhaśceti praduṣṭā dvādaśa vraṇāḥ/ </div>
            <div class="l">&amp;caturviṃśatiruddiṣṭā doṣāḥ kalpāntareṇa vai// </div>
            <div class="l">tvaksirāmāṃsamedo+asthisnāyumarmāntarāśrayāḥ/ </div>
            <div class="l">vraṇasthānāni nirdiṣṭānyaṣṭāvetāni saṃgrahe// </div>
            <div class="l">sarpistailavasāpūyaraktaśyāvāmlapūtikāḥ/ </div>
            <div class="l">vraṇānāṃ vraṇagandhajñairaṣṭau gandhāḥ prakīrtitāḥ// </div>
            <div class="l">lasīkājalapūyāsṛgghāridrāruṇapiñjarāḥ/ </div>
            <div class="l">kaṣāyanīlaharitasnigdharūkṣasitāsitāḥ// </div>
            <div class="l">iti rūpaiḥ samuddiṣṭā vraṇasrāvāścaturdaśa/ </div>
            <div class="l">visarpaḥ pakṣaghātaśca sirāstambho+apatānakaḥ// </div>
            <div class="l">mohonmādavraṇarujo jvarastṛṣṇā hanugrahaḥ/ </div>
            <div class="l">kāsaśchardiratīsāro hikkā śvāsaḥ savepathuḥ// </div>
            <div class="l">ṣoḍaśopadravāḥ proktā vraṇānāṃ vraṇacintakaiḥ/ </div>
            <div class="l">&amp;snāyukledātsirākledādgāmbhīryātkṛmibhakṣaṇāt// </div>
            <div class="l">asthibhedāt saśalyatvāt &amp;saviṣatvācca sarpaṇāt/ </div>
            <div class="l">nakhakāṣṭhaprabhedācca &amp;carmalomātighaṭṭanāt// </div>
            <div class="l">mithyābandhādati snehādatibhaiṣajyakarṣaṇāt/ </div>
            <div class="l">ajīrṇādatibhuktācca viruddhāsātmyabhojanāt// </div>
            <div class="l">śokāt krodhāddivāsvapnādvyāyāmānmaithunāttathā/ </div>
            <div class="l">vraṇā na praśamaṃ yānti niṣkriyatvācca dehinām// </div>
            <div class="l">parisrāvācca gandhācca doṣāccopadravaiḥ saha/ </div>
            <div class="l">vraṇānāṃ bahudoṣāṇāṃ kṛcchratvaṃ copajāyate// </div>
            <div class="l">tvaṅmāṃsajaḥ sukhe deśe taruṇasyānupadraṛvaḥ/ </div>
            <div class="l">dhīmato+abhinavaḥ kāle sukhasādhyaḥ smṛto vraṇaḥ// </div>
            <div class="l">guṇairanyatamairhīnastataḥ kṛcchro vraṇaḥ smṛtaḥ/ </div>
            <div class="l">sarvairvihīno vijñeyastvasādhyo &amp;nirupakramaḥ// </div>
            <div class="l">vraṇānāmāditaḥ kāryaḥ yathāsannaṃ viśodhanam/ </div>
            <div class="l">ūrdhvabhāgairadhobhāgaiḥ śastrairbastibhireva ca// </div>
            <div class="l">sadyaḥ śuddhaśarīrāṇāṃ praśamaṃ yānti hi vraṇāḥ/ </div>
            <div class="l">yathākramamataścordhvaṃ śṛṇu sarvānupakramān// </div>
            <div class="l">śophaghnaṃ ṣaḍvidhaṃ caiva śastrakarmāvapīḍanam/ </div>
            <div class="l">virvāpaṇaṃ sasandhānaṃ svedaḥ śamanameṣaṇam// </div>
            <div class="l">śodhanau ropaṇīyau ca kaṣāyau sapralepanau/ </div>
            <div class="l">dve taile &amp;tadguṇe patraṃ chādane dve ca bandhane// </div>
            <div class="l">bhojyamutsādanaṃ dāho dvividhaḥ sāvasādanaḥ/ </div>
            <div class="l">kāṭhinyamārdavakare dhūpanālepane śubhe// </div>
            <div class="l">vraṇāvacūrṇanāṃ varṇyaṃ ropaṇaṃ lomarohaṇam/ </div>
            <div class="l">iti ṣaṭtriṃśaduddiṣṭā vraṇanāṃ samupakramāḥ// </div>
            <div class="l">pūrvarūpaṃ bhiṣagbuddhvā vraṇānāṃ śophamāditaḥ/ </div>
            <div class="l">raktāvasecanaṃ kuryādajātavraṇaśāntaye// </div>
            <div class="l">śodhayedbahudoṣāṃstu svalpadoṣān vilaṅghayet/ </div>
            <div class="l">pūrvaṃ kaṣāyasarpirbhirjayedvā mārutottarān// </div>
            <div class="l">vyagrodhodumbarāśvatthaplakṣavetasavalkalaiḥ/ </div>
            <div class="l">sasarpiṣkaiḥ pralepaḥ syācchophanirvāpaṇaḥ param// </div>
            <div class="l">vijayā madhukaṃ vīrā bisagranthiḥ śatāvarī/ </div>
            <div class="l">nīlotpalaṃ nāgapuṣpaṃ pradehaḥ syāt sacandanaḥ// </div>
            <div class="l">saktavo madhukaṃ sarpiḥ pradehaḥ syāt sarśakaraḥ/ </div>
            <div class="l">avidāhīni cānnāni śophe bheṣajamuttamam// </div>
            <div class="l">sa cedevamupakrāntaḥ śopho na praśamaṃ vrajet/ </div>
            <div class="l">tasyopanāhaiḥ pakvasya pāṭanaṃ hitamucyate// </div>
            <div class="l">tailena sarpiṣā vā+api tābhyāṃ vā saktupiṇḍikā/ </div>
            <div class="l">sukhoṣṇā śophapākārthamupanāhaḥ praśasyate// </div>
            <div class="l">satilā sātasībījā dadhyamlā saktupiṇḍikā/ </div>
            <div class="l">sakiṇvakuṣṭhalavaṇā śastā syādupanāhane// </div>
            <div class="l">rugdāharāgatodaiśca vidagdhaṃ śophamādiśet/ </div>
            <div class="l">jalabastisamasparśaṃ saṃpakvaṃ pīḍitonnatam// </div>
            <div class="l">umā+atho gugguluḥ saudhaṃ payo dakṣakapotayoḥ/ </div>
            <div class="l">viṭ palāśabhavaḥ kṣāro hemakṣīrī mukūlakaḥ// </div>
            <div class="l">ityukto bheṣajagaṇaḥ pakvaśothaprabhedanaḥ/ </div>
            <div class="l">sukumārasya, kṛcchrasya śastraṃ tu paramucyate// </div>
            <div class="l">pāṭanaṃ vyadhanaṃ caiva chedanaṃ lepanaṃ tathā/ </div>
            <div class="l">pracchanaṃ sīvanaṃ caiva ṣaḍvidhaṃ śastrakarma tat// </div>
            <div class="l">nāḍīvraṇāḥ pakvaśothāstathā kṣatagudodaram/ </div>
            <div class="l">antaḥśalyāśca ye &amp;śophāḥ pāṭyāste tadvidhāśca ye// </div>
            <div class="l">dakodarāṇi saṃpakvā gulmā ye ye ca raktajāḥ/ </div>
            <div class="l">vyadhyāḥ śoṇitarogāśca visarpapiḍakādayaḥ// </div>
            <div class="l">uddvṛttān sthūlaparyantānutsannān kaṭhiṇān vraṇān/ </div>
            <div class="l">arśaḥprabhṛtyadhīmāṃsaṃ chedanenopapādayet// </div>
            <div class="l">kilāsāni sakuṣṭhāni likhellekhyāni buddhimān/ </div>
            <div class="l">vātāsṛggranthipiḍakāḥ sakoṭhā raktamaṇḍalam// </div>
            <div class="l">kuṣṭhānyabhihataṃ cāṅgaṃ śothāṃśca pracchayedbhiṣak/ </div>
            <div class="l">sīvyaṃ kukṣyudarādyaṃ tu gambhīraṃ yadvipāṭitam// </div>
            <div class="l">iti ṣaḍvidhamuddiṣṭaṃ śastrakarma manīṣibhiḥ/ </div>
            <div class="l">sūkṣmānanāḥ koṣavanto ye vraṇāstānprapīḍayet// </div>
            <div class="l">kalāyāśca masūrāśca godhūmāḥ sahareṇavaḥ/ </div>
            <div class="l">kalkīkṛtāḥ praśasyante niḥsnehā vraṇapīḍane// </div>
            <div class="l">śālmalītvagbalāmūlaṃ tathā nyagrodhapallavāḥ/ </div>
            <div class="l">nyagrodhādikamuddiṣṭaṃ balādikamathāpi vā// </div>
            <div class="l">ālepanaṃ nirvapaṇaṃ &amp;tadvidyāttaiśca secanam/ </div>
            <div class="l">sarpiṣā śatadhautena payasā madhukāmbunā// </div>
            <div class="l">nirvāpayet suśītena raktapittottarān vraṇān/ </div>
            <div class="l">lambāni vraṇamāṃsāni pralipya madhusarpiṣāḥ// </div>
            <div class="l">saṃdadhīta samaṃ vaidyo bandhanaiścopapādayet/ </div>
            <div class="l">tānsamānsusthitāñjñātvā phalinīlodhrakaṭphalaiḥ// </div>
            <div class="l">samaṅgādhātakīyuktaiścūrṇitairavacūrṇayet/ </div>
            <div class="l">pañcavalkalacūrṇairvā śukticūrṇasamāyutaiḥ// </div>
            <div class="l">dhātakīlodhracūrṇairvā tathā rohanti te vraṇāḥ/ </div>
            <div class="l">asthibhagnaṃ cyutaṃ sandhiṃ saṃdadhīta samaṃ punaḥ// </div>
            <div class="l">samena samamaṅgena kṛtvā+anyena vicakṣaṇaḥ/ </div>
            <div class="l">sthiraiḥ kavalikābandhaiḥ kuśikābhiśca saṃsthitam// </div>
            <div class="l">paṭṭaiḥ prabhūtasarpiṣkairbadhnīyādacalaṃ sukham/ </div>
            <div class="l">avidāhibhirannaiśca paiṣṭikaistamupācaret// </div>
            <div class="l">glānirhi na hitā tasya sandhiviśleṣakārikā/ </div>
            <div class="l">vicyutābhihatāṅgānāṃ visarpādīnupadravān// </div>
            <div class="l">&amp;upācaredyathākālaṃ kālajñaḥ svāccikitsitāt/ </div>
            <div class="l">śuṣkā mahārujaḥ stabdhā ye vraṇā mārutottarāḥ/ </div>
            <div class="l">svedyāḥ saṅkarakalpena te syuḥ kṛśarapāyasaiḥ// </div>
            <div class="l">grāmyabailāmbujānūpairvaiśavāraiśca saṃskṛtaiḥ/ </div>
            <div class="l">utkārikābhiścoṣṇābhiḥ sukhī syādvraṇitastathā// </div>
            <div class="l">sadāhā vedanāvanto ye vraṇā mārutottarāḥ/ </div>
            <div class="l">teṣāmumāṃ tilāṃścaiva bhṛṣṭān payasi nirvṛtān// </div>
            <div class="l">tenaiva payasā piṣṭvā kuryādālepanaṃ bhiṣak/ </div>
            <div class="l">balā guḍūcī madhukaṃ pṛśniparṇī śatāvarī// </div>
            <div class="l">jīvantī śarkarā kṣīraṃ tailaṃ matsyavasā ghṛtam/ </div>
            <div class="l">saṃsiddhā samadhūcchiṣṭā śūlaghnī snehaśarkarā// </div>
            <div class="l">dvipañcamūlakvathitenāmbhasā &amp;payasā+athavā/ </div>
            <div class="l">sarpiṣā vā satailena koṣṇena pariṣecayet// </div>
            <div class="l">yavacūrṇaṃ samadhukaṃ satilaṃ saha sarpiṣā/ </div>
            <div class="l">dadyādālepanaṃ koṣṇaṃ dāhaśūlopaśāntaye// </div>
            <div class="l">upanāhaśca kartavyaḥ satilo mudgapāyasaḥ/ </div>
            <div class="l">rugdāhayoḥ praśamano vraṇeṣveṣa vidhirhitaḥ// </div>
            <div class="l">sūkṣmānanā bahusrāvāḥ koṣavantaśca ye vraṇāḥ/ </div>
            <div class="l">na ca marmāśritāsteṣāmeṣaṇaṃ hitamucyate// </div>
            <div class="l">dvividhāmeṣaṇīṃ vidyānmṛdvīṃ ca kaṭhināmapi/ </div>
            <div class="l">audbhidairmṛdubhirnālairlohānāṃ vā śalākayā// </div>
            <div class="l">gambhīre māṃsale deśe pāṭyaṃ lauhaśalākayā/ </div>
            <div class="l">eṣyaṃ vidyādvraṇaṃ nālairviparītamato bhiṣak// </div>
            <div class="l">pūtigandhān vivarṇāṃśca bahusrāvānmahārujaḥ/ </div>
            <div class="l">vraṇānaśuddhān vijñāya śodhanaiḥ samupācaret// </div>
            <div class="l">triphalā khadiro dārvī &amp;vyagrodhādirbalā kuśaḥ/ </div>
            <div class="l">nimbakolakapatrāśi kaṣāyāḥ śodhanā matāḥ// </div>
            <div class="l">tilakalkaḥ salavaṇo dve haridre trivṛdghṛtam/ </div>
            <div class="l">madhukaṃ nimbapatrāṇi pralepo vraṇaśodhanaḥ// </div>
            <div class="l">nātirakto nātipāṇḍurnātiśyāvo na cātiruk/ </div>
            <div class="l">na cotsanno na cotsaṅgī śuddho ropyaḥ paraṃ vraṇaḥ// </div>
            <div class="l">nyagrodhodumbarāśvatthakadambaplakṣavetasāḥ/ </div>
            <div class="l">karavīrārkakuṭajāḥ kaṣāyā vraṇaropaṇāḥ// </div>
            <div class="l">candanaṃ padmakiñjalkaṃ dārvītvaṅnīlamutpalam/ </div>
            <div class="l">mede mūrvā samaṅgā ca yaṣṭyāhvaṃ vraṇaropaṇam// </div>
            <div class="l">prapauṇḍarīkaṃ jīvantī gojihvā dhātakī balā/ </div>
            <div class="l">ropaṇaṃ satilaṃ dadyāt pralepaṃ saghṛtaṃ vraṇe// </div>
            <div class="l">kampillakaṃ viḍaṅgāni vatsakaṃ triphalāṃ balām/ </div>
            <div class="l">paṭolaṃ picumardaṃ ca lodhraṃ mustaṃ priyaṅgukam// </div>
            <div class="l">khadiraṃ dhātakīṃ sarjamelāmagurucandane/ </div>
            <div class="l">piṣṭvā sādhyaṃ bhavettailaṃ tat paraṃ vraṇaropaṇam// </div>
            <div class="l">prapauṇḍarīkaṃ madhukaṃ kākolyau dve ca candane/ </div>
            <div class="l">siddhametaiḥ samaistailaṃ paraṃ syādvraṇaropaṇam// </div>
            <div class="l">dūrvāsvarasasiddhaṃ vā tailaṃ kampillakena vā/ </div>
            <div class="l">dārvītvacaśca kalkena pradhānaṃ vraṇaropaṇam// </div>
            <div class="l">yenaiva vidhinā tailaṃ ghṛtaṃ tenaiva sādhayet/ </div>
            <div class="l">raktapittottaraṃ dṛṣṭvā ropaṇīyaṃ vraṇaṃ bhiṣak// </div>
            <div class="l">kadambārjunanimbānāṃ pāṭalyāḥ pippalasya ca/ </div>
            <div class="l">vraṇapracchādane vidvān patrāṇyarkasya cādiśet// </div>
            <div class="l">vārkṣo+athavā++ājinaḥ kṣaumaḥ paṭṭo vraṇahitaḥ smṛtaḥ/ </div>
            <div class="l">bandhaśca dvividhaḥ śasto vraṇānāṃ savyadakṣiṇaḥ// </div>
            <div class="l">lavaṇāmlakaṭūṣṇāni vidāhīni guṇūṇi ca/ </div>
            <div class="l">varjayedannapānāni vraṇī maithunameva ca// </div>
            <div class="l">nātiśītagurusnigdhamavidāhi yathāvraṇam/ </div>
            <div class="l">annapānaṃ vraṇahitaṃ hitaṃ cāsvapanaṃ divā// </div>
            <div class="l">stanyāni jīvanīyāni bṛṃhaṇīyāni yāni ca/ </div>
            <div class="l">utsādanārthaṃ nimnānāṃ vraṇānāṃ tāni kalpayet// </div>
            <div class="l">bhūrjagranthyaśmakāsīsamadhobhāgāni gugguluḥ/ </div>
            <div class="l">vraṇāvasādanaṃ tadvat kalaviṅkakapotaviṭ// </div>
            <div class="l">rudhire+atipravṛtte tu cchinne cchedye+adhimāṃsake/ </div>
            <div class="l">kaphagranthiṣu gaṇḍeṣu vātastambhānilārtiṣu// </div>
            <div class="l">gūḍhapūyalasīkeṣu gambhīreṣu sthireṣu ca/ </div>
            <div class="l">&amp;kḷpteṣu cāṅgadeśeṣu karmāgneḥ saṃpraśasyate// </div>
            <div class="l">madhūcchiṣṭena tailena majjakṣaudravasāghṛtaiḥ/ </div>
            <div class="l">taptairvā vividhairlohairdaheddāhaviśeṣavit// </div>
            <div class="l">rūkṣāṇāṃ sukumārāṇāṃ gambhīrānmārutottarān/ </div>
            <div class="l">dahet snehamadhūcchiṣṭairlohaiḥ kṣaudraistato+anyathā// </div>
            <div class="l">bāladurbalavṛddhānāṃ garbhiṇyā raktapittinām/ </div>
            <div class="l">tṛṣṇājvaraparītānāmabalānāṃ viṣādinām// </div>
            <div class="l">nāgnikarmopadeṣṭavyaṃ snāyumarmavraṇeṣu ca/ </div>
            <div class="l">saviṣeṣu ca śalyeṣu netrakuṣṭhavraṇeṣu ca// </div>
            <div class="l">rogadoṣabalāpekṣī mātrākālāgnikovidaḥ/ </div>
            <div class="l">śastrakarmāgnikṛtyeṣu kṣāramapyavacārayet// </div>
            <div class="l">kaṭhinatvaṃ vraṇā yānti gandhaiḥ sāraiśca dhūpitāḥ/ </div>
            <div class="l">sarpirmajjavasādhūpaiḥ śaithilyaṃ yānti hi vraṇāḥ// </div>
            <div class="l">rujaḥ srāvāśca gandhāśca kṛmayaśca vraṇāśritāḥ/ </div>
            <div class="l">śaithilyaṃ mārdavaṃ cāpi dhūpanenopaśāmyati// </div>
            <div class="l">lodhranyagrodhaśuṅgāni khadirastriphalā ghṛtam/ </div>
            <div class="l">pralepo vraṇaśaithilyasaukumāryaprasādhanaḥ// </div>
            <div class="l">sarujaḥ kaṭhināḥ stabdhā nirāsrāvāśca ye vraṇāḥ/ </div>
            <div class="l">yavacūrṇaiḥ sasarpiṣkairbahuśastān pralepayet// </div>
            <div class="l">mudgaṣaṣṭikaśālīnāṃ pāyasairvā yathākramam/ </div>
            <div class="l">saghṛtairjīvanīyairvā tarpayettānabhīkṣṇaśaḥ// </div>
            <div class="l"> kakubhodumbarāśvatthalodhrajāmbavakaṭphalaiḥ/ </div>
            <div class="l">tvacamāśveva gṛhṇanti tvakvcūrṇaiścūrṇitā vraṇāḥ// </div>
            <div class="l">&amp;manaḥśilailā mañjiṣṭhā lākṣā ca rajanīdvayam/ </div>
            <div class="l">pralepaḥ saghṛtakṣaudrastvagviśuddhikaraḥ paraḥ// </div>
            <div class="l">ayorajaḥ sakāsīsaṃ triphalākusumāni ca/ </div>
            <div class="l">karoti lepaḥ &amp;kṛṣṇatvaṃ sadya eva navatvaci// </div>
            <div class="l"> &amp;kālīyakanatāmrāsthihemakāntārasottamaiḥ/ </div>
            <div class="l">lepaḥ sagomayarasaḥ savarṇīkaraṇaḥ paraḥ// </div>
            <div class="l">dhyāmakāśvatthaniculamūlaṃ lākṣā sagairikā/ </div>
            <div class="l">sahemaścāmṛtāsaṅgaḥ kāsīsaṃ ceti varṇakṛt// </div>
            <div class="l">catuṣpadānāṃ tvaglomakhuraśṛṅgāsthibhasmanā/ </div>
            <div class="l">tailāktā cūrṇitā bhūmirbhavellomavatī punaḥ// </div>
            <div class="l">ṣoḍaśopadravā ye ca vraṇānāṃ parikīrtitāḥ/ </div>
            <div class="l">teṣāṃ cikitsā nirdiṣṭā yathāsvaṃ sve cikitsite// </div>
          </div>
          <p id="CS.6.25.120"><a name="CS.6.25.120"><!--anchor--></a>tatra ślokau---</p>
          <div class="lg">
            <div class="l">dvau vraṇau vraṇabhedāśca parīkṣā duṣṭireva ca/ </div>
            <div class="l">sthānāni gandhāḥ srāvāśca sopasargāḥ kriyāśca yāḥ// </div>
            <div class="l">vraṇādhikāre sapraśnametannavakamuktavān/ </div>
            <div class="l">munirvyāsasamāsābhyāmagniveśāya dhīmate// </div>
          </div>
          <p><a name="idp12357216"><!--anchor--></a> ityagniveśakṛte tantre carakapratisaṃskṛte dṛḍhabalasaṃpūrite cikitsāsthāne
            dvivraṇīyacikitsitaṃ nāma pajcaviṃśo+adhyāyaḥ//25// </p>
        </div>

        <div class="teidiv1" id="div2_body.1_div1.6_div2.26"><h3><a name="body.1_div1.6_div2.26"></a>6.26.  ṣaḍviṃśo+adhyāyaḥ/</h3>
          
          <p id="CS.6.26.1"><a name="CS.6.26.1"><!--anchor--></a>athātastrimarmīyacikitsitamadhyāyaṃ vyākhyāsyāmaḥ// </p>
          <p id="CS.6.26.2"><a name="CS.6.26.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">saptottaraṃ marmaśataṃ yaduktaṃ śarīrasaṃkhyāmadhikṛtya tebhyaḥ/ </div>
            <div class="l">marmāṇi bastiṃ hṛdayaṃ śiraśca pradhānabhūtāni vadanti tajjñāḥ// </div>
            <div class="l">prāṇāśrayāt, tāni hi pīḍayanto vātādayo+asūnapi pīḍayanti/ </div>
            <div class="l">tatsaṃśritānāmanupālanārhtaṃ mahāgadānāṃ śṛṇu saumya rakṣām// </div>
            <div class="l">kaṣāyatiktoṣaṇarūkṣabhojyaiḥ &amp;saṃdhāraṇābhojanamaithunaiśca/ </div>
            <div class="l">pakvāśaye kupyati cedapānaḥ srotāṃsyadhogāni balī sa ruddhvā// </div>
            <div class="l">karoti viṇmārutamūtrasaṅgaṃ kramādudāvartamataḥ sughoram/ </div>
            <div class="l">rugbastihṛtkukṣyudareṣvabhīkṣṇaṃ sapṛṣṭhapārśveṣvatidāruṇā syāt// </div>
            <div class="l">ādhmānahṛllāsavikartikāśca todo+avipākaśca sabastiśothaḥ/ </div>
            <div class="l">varco+apravṛttirjaṭhare ca &amp;gaṇḍānyūrdhvaśca vāyurvihato gude syāt// </div>
            <div class="l">kṛcchreṇa śuṣkasya cirāt pravṛttiḥ syādvā tanuḥ syāt
              khararūkṣaśītā/ </div>
            <div class="l">tataśca rogā jvaramūtrakṛcchrapravāhikāhṛdgrahaṇīpradoṣāḥ// </div>
            <div class="l"> vamyāndhyabādhiryaśiro+abhitāpavātodarāṣṭhīlamanovikārāḥ/ </div>
            <div class="l">tṛṣṇāsrapittārucigulmakāsaśvāsapratiśyārditapārśvarogāḥ// </div>
            <div class="l">anye ca rogā bahavo+anilotthā bhavantyudāvartakṛtāḥ sughorāḥ/ </div>
            <div class="l">cikitsitaṃ cāsya yathāvadūrdhvaṃ pravakṣyate tacchṛṇu cāgniveśa!// </div>
            <div class="l">taṃ tailaśītajvaranāśanāktaṃ svedairyathoktaiḥ pravilīnadoṣam/ </div>
            <div class="l">upācaredvartinirūhabastisnehairvirekairanulomanānnaiḥ// </div>
            <div class="l">śyāmātrivṛnmāgadhikāṃ sadantīṃ gomūtrapiṣṭāṃ daśabhāgamāṣām/ </div>
            <div class="l">sanīlīkāṃ dvirlavaṇāṃ guḍena vartiṃ karāṅguṣṭhanibhāṃ vidadhyāt// </div>
            <div class="l">piṇyākasauvarcalahiṅgubhirvā sasarṣapatryūṣaṇayāvaśūkaiḥ/ </div>
            <div class="l">krimighnakampillakaśāṅkhinībhiḥ sudhārkajakṣīraguḍairyutābhiḥ// </div>
            <div class="l">syāt pippalīsarṣaparāḍhaveśmadhūmaiḥ sagomūtraguḍaiśca vartiḥ/ </div>
            <div class="l">śyāmāphalālābukapippalīnāṃ nāḍyā+athavā tat pradhamettu cūrṇam// </div>
            <div class="l">rakṣoghnatumbīkarahāṭakṛṣṇācūrṇaṃ sajīmūtakasaindhavaṃ vā/ </div>
            <div class="l">snigdhe gude tānyanulomayanti narasya varco+anilamūtrasaṅgam// </div>
            <div class="l">teṣāṃ vighāte tu bhiṣagvidadhyāt svabhyaktasusvinnatanornirūham/ </div>
            <div class="l">ūrdhvānulomauṣadhamūtratailakṣārāmlavātaghnayutaṃ sutīkṣṇam// </div>
            <div class="l">vāte+adhike+amlaṃ lavaṇaṃ satailaṃ, kṣīreṇa pitte tu, kaphe
              samūtram/ </div>
            <div class="l">sa mūtravarco+anilasaṅgamāśu gudaṃ sirāśca praguṇīkaroti// </div>
            <div class="l"> trivṛtsudhāpatratilādiśākagrāmyaudakānūparasairyavānnam/ </div>
            <div class="l">anyaiśca sṛṣṭānilamūtraviḍbhiradyāt prasannāguḍasīdhupāyī// </div>
            <div class="l">bhūyo+anubandhe tu bhavedvirecyo mūtraprasannādadhimaṇḍaśuktaiḥ/ </div>
            <div class="l">svasthaṃ tu paścādanuvāsayettaṃ raukṣyāddhi saṅgo+anilavarcasoścet// </div>
            <div class="l">dviruttaraṃ hiṅgu &amp;vacāgnikuṣṭhaṃ suvarcikā caiva
              viḍaṅgacūrṇam/ </div>
            <div class="l">sukhāmbunā++&amp;ānāhavisūcikārtihṛdrogagulmordhvasamīraṇaghnam// </div>
            <div class="l">vacābhayācitakayāvaśūkān sapippalīkātiviṣān sakuṣṭhān/ </div>
            <div class="l">uṣṇāmbunā++ānāhavimūḍhavātān pītvā jayedāśu rasaudanāśī// </div>
            <div class="l"> hiṅgūgragandhābiḍaśuṇṭhyajājīharītakīpuṣkaramūlakuṣtham/ </div>
            <div class="l">yathottaraṃ bhāgavivṛddhametat plīhodarājīrṇavisūcikāsu// </div>
            <div class="l">sthirādivargasya punarnavāyāḥ śampākapūtīkakarañjayośca/ </div>
            <div class="l">siddhaḥ kaṣāye dvipalāṃśikānāṃ prastho ghṛtāt syāt pratiruddhavāte// </div>
            <div class="l">phalaṃ ca mūlaṃ ca virecanoktaṃ hiṅgvarkamūlaṃ daśamūlamagryam/ </div>
            <div class="l">snuk citrakaścaiva punarnavā ca tulyāni sarvairlavaṇāni pañca// </div>
            <div class="l">snehaiḥ samūtraiḥ saha jarjarāṇi śarāvasandhau vipacet sulipte/ </div>
            <div class="l">pakvaṃ supiṣṭaṃ lavaṇaṃ tadannaiḥ pānaistathā++ānāharujāghnamadyāt// </div>
            <div class="l">hṛtstambhamūrdhāmayagauravābhyāmudgārasaṅgena sapīnasena/ </div>
            <div class="l">ānāhamāmaprabhavaṃ jayettu pracchardanailaṅghanapācanaiśca// </div>
            <div class="l">(&amp;CS.6.26.27/ gulmodarabradhnārśaḥplīhodāvartayoniśukragade/ </div>
            <div class="l">medaḥkaphasaṃsṛṣṭe mārutarakte+avagāḍhe ca// </div>
            <div class="l">gṛdhrasipakṣavadhādiṣu virecanārheṣu vātarogeṣu/ </div>
            <div class="l">vāte vibaddhamārge medaḥkaphapittaraktena// </div>
            <div class="l">payasā māṃsarasairvā triphalārasayūṣamūtramadirābhiḥ/ </div>
            <div class="l">doṣānubandhayogāt praśastameraṇḍajaṃ tailam// </div>
            <div class="l">tadvātanutsvabhāvāt saṃyogavaśādvirecanācca jayet/ </div>
            <div class="l">medosṛkpittakaphonmiśrānilarogajittasmāt// </div>
            <div class="l">balakoṣṭhavyādhivaśādāpañcapalā bhavenmātrā/ </div>
            <div class="l">mṛdukoṣṭhālpabalānāṃ saha bhojyaṃ tatprayojyaṃ syāt//) ityudāvartacikitsā/ </div>
            <div class="l"> vyāyāmatīkṣṇauṣadharūkṣamadyaprasaṅganityadrutapṛṣṭhayānāt/ </div>
            <div class="l">ānūpamatsyādhyaśanādajīrṇāt syurmūtrakṛcchrāṇi nṛṇāmihāṣṭau// </div>
            <div class="l">pṛthaṅmalāḥ svaiḥ kupitā nidānaiḥ sarve+athavā kopamupetya
              bastau/ </div>
            <div class="l">mūtrasya mārgaṃ paripīḍayanti yadā tadā mūtrayatīha kṛcchrāt// </div>
            <div class="l">tīvrā rujo vaṅkṣaṇabastimeḍhre svalpaṃ muhurmūtrayatīha vātāt/ </div>
            <div class="l">pītaṃ saraktaṃ sarujaṃ sadāhaṃ kṛcchrānmuhurmūtrayatīha pittāt// </div>
            <div class="l">basteḥ saliṅgasya gurutvaśothau mūtraṃ sapicchaṃ
              kaphamūtrakṛcche/ </div>
            <div class="l">sarvāṇi rūpāṇi tu sannipātādbhavanti tat kṛcchratamaṃ hi kṛcchram// </div>
            <div class="l">viśoṣayedbastigataṃ saśukraṃ mūtraṃ sapittaṃ pavanaḥ kaphaṃ vā/ </div>
            <div class="l">yadā tadā+aśmaryupajāyate tu krameṇa pitteṣviva rocanā goḥ// </div>
            <div class="l">kadambapuṣpākṛtiraśmatulyā ślakṣṇā tripuṭyapyathavā+api mṛdvī/ </div>
            <div class="l">mūtrasya cenmārgamupaiti ruddhvā mūtraṃ rujaṃ tasya karoti bastau// </div>
            <div class="l">sasevanīmehanabastiśūlaṃ viśīrṇadhāraṃ ca karoti mūtram/ </div>
            <div class="l">mṛdgāti meḍhraṃ sa tu vedanārto muhuḥ śakṛnmuñcati mehate ca// </div>
            <div class="l">kṣobhāt kṣate mūtrayatīha sāsṛk tasyāḥ sukhaṃ mehati ca vyapāyāt/ </div>
            <div class="l">eṣā+aśmarī mārutabhinnamūrtiḥ syāccharkarā mūtrapathāt kṣarantī// </div>
            <div class="l">(reto+abhighātābhihatasya puṃsaḥ pravartate yasya tu
              mūtrakṛcchram/ </div>
            <div class="l">syādvedanā vaṅkṣaṇabastimeḍhre tasyātiśūlaṃ vṛṣaṇātivṛtte// </div>
            <div class="l">śukreṇa saṃruddhagatipravāho mūtraṃ sa kṛcchreṇa vimuñcatīha/ </div>
            <div class="l">tamaṇḍayoḥ stabdhamiti bravanti reto+abhighātāt pravadanti &amp;kṛcchram//)</div>
            <div class="l"> śukraṃ malāścaiva pṛthak pṛthagvā mūtrāśayasthāḥ prativārayanti/ </div>
            <div class="l">tadvyāhataṃ mehanabastiśūlaṃ mūtraṃ saśukraṃ kurute vibaddham// </div>
            <div class="l">stabdhaśca śūno bhṛśavedanaśca tudyeta bastirvṛṣaṇau ca tasya/ </div>
            <div class="l">kṣatābhighātāt kṣatajaṃ kṣayādvā prakopitaṃ bastigataṃ vibaddham// </div>
            <div class="l">tīvrārti mūtreṇa sahāśmarītvamāyāti tasminnatisaṃcite ca/ </div>
            <div class="l">ādhmātatāṃ vindati gauravaṃ ca basterlaghutvaṃ ca viniḥsṛte+asmin// </div>
            <div class="l">iti mūtrakṛcchranidānam/ </div>
            <div class="l"> abhyañjanasnehanirūhabastisnehopanāhottarabastisekān/ </div>
            <div class="l">sthirādibhirvātaharaiśca siddhān dadyādrasāṃścānilamūtrakṛcchre// </div>
            <div class="l">punarnavairaṇḍaśatāvarībhiḥ pattūravṛścīrabalāśmabhidbhiḥ/ </div>
            <div class="l">dvipañcamūlena kulatthakolayavaiśca toyotkvathite kaṣāye// </div>
            <div class="l">tailaṃ varāharkṣavasā ghṛtaṃ ca taireva kalkairlavaṇaiśca
              sādhyam/ </div>
            <div class="l">tanmātrayā++āśu pratihanti pītaṃ śūlānvitaṃ mārutamūtrakṛcchram// </div>
            <div class="l">etāni cānyāni varauṣadhāni piṣṭāni śastānyapi copanāhe// </div>
            <div class="l">syurlābhatastailaphalāni caiva snehāmlayuktāni sukhasvoṣṇavanti// </div>
            <div class="l">sekāvagāhāḥ śiśirāḥ pradehā graiṣmo vidhirbastipayovirekāḥ/ </div>
            <div class="l">drākṣāvidārīkṣurasairghṛtaiśca kṛcchreṣu pittaprabhaveṣu kāryāḥ// </div>
            <div class="l"> śatāvarīkāśakuśaśvadaṃṣṭrāvidāriśālīkṣukaśerukāṇām/ </div>
            <div class="l">kvāthaṃ suśītaṃ madhuśarkarābhyāṃ yuktaṃ pibet paittikamūtrakṛcchrī// </div>
            <div class="l">pibet kaṣāyaṃ kamalotpalānāṃ śṛṅgāṭakānāmathavā vidāryāḥ/ </div>
            <div class="l">&amp;daṇḍairakāṇāmathavā+api mūlaṃ pūrveṇa kalpena tathā+ambu śītam// </div>
            <div class="l">ervārubījaṃ trapuṣāt kusumbhāt sakuṅgkumaḥ syādvṛṣakaśca peyaḥ/ </div>
            <div class="l">drākṣārasenāśmariśarkarāsu sarveṣu kṛcchreṣu praśasta eṣaḥ// </div>
            <div class="l">ervārubījaṃ madhukaṃ &amp;sadāru paitte pibettaṇḍuladhāvanena/ </div>
            <div class="l">dārvīṃ tathaivāmalakīrasena samākṣikāṃ pittakṛte tu kṛcchre// </div>
            <div class="l">kṣāroṣṇatīkṣṇauṣadhamannapānaṃ svedo yavānnaṃ vamanaṃ nirūhāḥ/ </div>
            <div class="l">takraṃ satiktauṣadhasiddhatailamabhyaṅgapānaṃ kaphamūtrakṛcchre// </div>
            <div class="l">vyoṣaṃ &amp;śvadaṃṣṭrātruṭisārasāsthi kolapramāṇaṃ
              madhumūtrayuktam/ </div>
            <div class="l">pibettruṭiṃ kṣaudrayutāṃ kadalyā rasena kaiḍaryarasena vā+api// </div>
            <div class="l">takreṇa yuktaṃ śitivārakasya bījaṃ pibet kṛcchravināśahetoḥ/ </div>
            <div class="l">pibettathā taṇḍuladhāvanena pravālacūrṇaṃ kaphamūtrakṛcchre// </div>
            <div class="l">saptacchadāragvadhakebukailādhavaṃ karañjaṃ kuṭajaṃ guḍūcīm/ </div>
            <div class="l">paktvā jale tena pibedyavāgūṃ siddhaṃ kaṣāyaṃ madhusaṃyutaṃ vā// </div>
            <div class="l">sarvaṃ tridoṣaprabhave tu vāyoḥ sthānānupūrvyā prasamīkṣya
              kāryam/ </div>
            <div class="l">tribhyo+adhike prāgvamanaṃ kaphe syāt pitte virekaḥ pavane tu bastiḥ// </div>
            <div class="l">iti mūtrakṛcchracikitsā/ </div>
            <div class="l">kriyā hitā sā+aśmariśarkarābhyāṃ kṛcchre yathaiveha
              kaphānilābhyām/ </div>
            <div class="l">kāryā+aśmarībhedanapātanāya viśeṣayuktaṃ śṛṇu karma siddham// </div>
            <div class="l">pāṣāṇabhedaṃ vṛṣakaṃ śvadaṃṣṭrāpāṭhābhayāvyoṣaśaṭīnikumbhāḥ/ </div>
            <div class="l">&amp;hiṃsrākharāśvāśitivārakāṇāmervārukāṇāṃ trapuṣasya bījam// </div>
            <div class="l">utkuñcikā hiṅgu savetasāmlaṃ syāddve bṛhatyau hapuṣā vacā ca/ </div>
            <div class="l">cūrṇaṃ pibedaśmaribhedapakvaṃ sarpiśca gomūtracaturguṇaṃ taiḥ// </div>
            <div class="l">mūlaṃ śvadaṃṣṭrakṣurakorubūkāt kṣīreṇa piṣṭaṃ bṛhatīdvayācca/ </div>
            <div class="l">āloḍya dadhnā madhureṇa peyaṃ dināni saptāśmaribhedanāya// </div>
            <div class="l">punarnavāyorajanīśvadaṃṣṭrāphalgupravālāśca sadarbhapuṣpāḥ/ </div>
            <div class="l">kṣīrāmbumadyekṣurasaiḥ supiṣṭaṃ peyaṃ bhavedaśmariśarkarāsu// </div>
            <div class="l">triṭiṃ &amp;surāhvaṃ lavaṇāni pañca yavāgrajaṃ
              kundurukāśmabhedau/ </div>
            <div class="l">kampillakaṃ gokṣurakasya bījamervārubījaṃ trapuṣasya bījam// </div>
            <div class="l">cūrṇīkṛtaṃ citrakahiṅgumāṃsīyavānitulyaṃ triphalādvibhāgam/ </div>
            <div class="l">amlairaśuktai rasamadyayūṣaiḥ peyaṃ hi gulmāśmaribhedanārtham// </div>
            <div class="l">bilvapramāṇo ghṛtatailabhṛṣṭo yūṣaḥ kṛtaḥ śigrukamūlakalkāt/ </div>
            <div class="l">śīto+aśmabhit syāddadhimaṇḍayuktaḥ peyaḥ prakāmaṃ lavaṇena yuktaḥ// </div>
            <div class="l">jalena śobhāñjanamūlakalkaḥ śīto hitaścāśmariśarkarāsu/ </div>
            <div class="l">sitopalā vā samayāvaśūkā kṛcchreṣu sarveṣvapi bheṣajaṃ syāt// </div>
            <div class="l">pītvā+atha madyaṃ nigadaṃ rathena hayena vā śīghrajavena yāyāt/ </div>
            <div class="l">taiḥ śarkarā pracyavate+aśmarī tu śāmyenna cecchalyaviduddharettām// </div>
            <div class="l">retobhighātaprabhave tu kṛcchre samīkṣya doṣaṃ pratikarma kuryāt/ </div>
            <div class="l">kārpāsamūlaṃ vṛṣakāśmabhedau balā sthirādīni gavedhukā ca// </div>
            <div class="l">vṛścīra aindrī ca punarnavā ca śatāvarī madhvasanākhyaparṇyau/ </div>
            <div class="l">tatkvāthasiddhaḥ pavane rasaḥ syāt pitte+adhike kṣīramathāpi sarpiḥ// </div>
            <div class="l">kaphe ca yūṣādikamannapānaṃ saṃsargaje sarvahitaḥ kramaḥ syāt/ </div>
            <div class="l">evaṃ na cecchāmyati tasya yuñjyāt surāṃ purāṇāṃ madhukāsavaṃ vā// </div>
            <div class="l">vihaṅgamāṃsāni ca bṛṃhaṇāya bastīṃśca śukrāśayaśodhanārtham/ </div>
            <div class="l">śuddhasya tṛptasya ca vṛṣyayogaiḥ priyānukūlāḥ pramadā vidheyāḥ// </div>
            <div class="l">raktodbhave tūtpalanālatālakāsekṣubālekṣukaśerukāṇi/ </div>
            <div class="l">pibet sitākṣaudrayutāni khādedikṣuṃ vidārīṃ tripuṣāṇi caiva// </div>
            <div class="l">ghṛtaṃ śvadaṃṣṭrāsvarasena siddhaṃ kṣīreṇa caivāṣṭaguṇena peyam/ </div>
            <div class="l">sthirādikānāṃ kanakādikānāmekaikaśo vā vidhinaiva tena// </div>
            <div class="l">kṣīreṇa bastirmadhurauṣadhaiḥ syāttailena vā svākuphalotthitena// </div>
            <div class="l">yanmūtrakṛcchre vihitaṃ tu paitte kāryaṃ tu tacchoṇitamūtrakṛcchre// </div>
            <div class="l"> vyāyāmasaṃdhāraṇaśuṣkarūkṣapiṣṭānnavātārkakaravyavāyān/ </div>
            <div class="l">kharjūraśālūkakapitthajambūbisaṃ kaṣāyaṃ na rasaṃ bhajeta// </div>
            <div class="l">ityaśmarīcikitsā/ </div>
            <div class="l"> vyāyāmatīkṣṇātivirekabasticintābhayatrāsagadāticārāḥ/ </div>
            <div class="l">chardyāmasaṃdhāraṇakarśanāni hṛdrogakartṝṇi tathā+abhighātaḥ// </div>
            <div class="l"> vaivarṇyamūrcchājvarakāsahikkāśvāsāsyavairasyatṛṣāpramohāḥ/ </div>
            <div class="l">chardiḥ kaphotkleśarujo+aruciśca hṛdrogajāḥ syurvividhāstathā+anye// </div>
            <div class="l">hṛcchūnyabhāvadravaśoṣabhedastambhāḥ samohāḥ pavanādviśeṣaḥ/ </div>
            <div class="l">pittāttamodūyanadāhamohāḥ saṃtrāsatāpajvarapītabhāvāḥ// </div>
            <div class="l">stabdhaṃ guru syāt stimitaṃ ca marma kaphāt
              prasekajvarakāsatandrāḥ/ </div>
            <div class="l">vidyāttridoṣaṃ tvapi sarvaliṅgaṃ tīvrārtitodaṃ kṛmijaṃ sakaṇḍūm// </div>
            <div class="l">tailaṃ sasauvīrakamastutakraṃ vāte prapeyaṃ lavaṇaṃ sukhoṣṇam/ </div>
            <div class="l">mūtrāmbusiddhaṃ lavaṇaiśca tailamānāhagulmārtihṛdāmayaghnam// </div>
            <div class="l">punarnavāṃ dāru sapañcamūlaṃ rāsnāṃ yavān bilvakulatthakolam/ </div>
            <div class="l">paktvā jale tena vipācya taialmabhyaṅgapāne+anilahṛdgadaghnam// </div>
            <div class="l"> harītakīnāgarapuṣkarāhvairvayaḥkayasthālavaṇaiśca kalkaiḥ/ </div>
            <div class="l">sahiṅgubhiḥ sādhitamagryasarpirgulme sahṛtpārśvagade+anilotthe// </div>
            <div class="l">sapuṣkarāhvaṃ phalapūramūlaṃ mahauṣadhaṃ śaṭyabhayā ca kalkāḥ/ </div>
            <div class="l">kṣārāmbusarpirlavaṇairvimiśrāḥ syurvātahṛdrogavikartikāghnāḥ// </div>
            <div class="l">kvāthaḥ kṛtaḥ pauṣkaramātuluṅgapalāśabhūtīkaśaṭīsurāhvaiḥ/ </div>
            <div class="l">sanāgarājājivacāyavānīkṣāraḥ sukhoṣṇo lavaṇaśca peyaḥ// </div>
            <div class="l">pathyāśaṭīpauṣkarapañcakolāt samātuluṅgādyamakena kalkaḥ/ </div>
            <div class="l">guḍaprasannālavaṇaiśca bhṛṣṭo hṛtpārśvapṛṣṭhodarayoniśūle// </div>
            <div class="l">syāttryūṣaṇaṃ dve triphale sapāṭhe nidigdhikāgokṣurakau bale dve/ </div>
            <div class="l">ṛddhistruṭistāmalakī svaguptā mede madhūkaṃ madhukaṃ sthirā ca// </div>
            <div class="l">śatāvarī jīvakapṛśniparṇyau dravyairimairakṣasamaiḥ supiṣṭaiḥ/ </div>
            <div class="l">prasthaṃ ghṛtasyeha pacedvidhijñaḥ prasthena dadhnā tvatha māhiṣeṇa// </div>
            <div class="l">mātrāṃ palaṃ cārdhapalaṃ picuṃ vā prayojayenmākṣikasaṃprayuktām/ </div>
            <div class="l">śvāse sakāse tvatha pāṇḍuroge halīmake hṛdgrahaṇīpradoṣe// </div>
            <div class="l">śītāḥ pradehāḥ pariṣecanāni tathā vireko hṛdi pittaduṣṭe/ </div>
            <div class="l">drākṣāsitākṣaudraparūṣakaiḥ syācchuddhe tu pittāpahamannapānam// </div>
            <div class="l">&amp;yaṣṭyāhvikātiktakarohiṇībhyāṃ kalkaṃ pibeccāpi sitājalena/ </div>
            <div class="l">kṣate ca sarpīṃṣi hitāni sarpirguḍāśca ye tān prasamīkṣya samyak// </div>
            <div class="l">dadyādbhiṣagdhanvarasāṃśca gavyakṣīrāśināṃ pittahṛdāmayeṣu/ </div>
            <div class="l">taireva sarve praśamaṃ prayānti pittāmayāḥ śoṇitasaṃśraya ye// </div>
            <div class="l">drākṣābalāśreyasiśarkarābhiḥ kharjūravīrarṣabhakotpalaiśca/ </div>
            <div class="l">kākolimedāyugajīvakaiśca kṣīreṇa siddhaṃ mahiṣīghṛtaṃ syāt// </div>
            <div class="l">kaśerukāśaivalaśṛṅgaveraprapauṇḍarīkaṃ madhukaṃ bisasya/ </div>
            <div class="l">granthiśca sarpiḥ payasā pacettaiḥ kṣaudrānvitaṃ pittahṛdāmayaghnam// </div>
            <div class="l">sthirādikalkaiḥ payasā ca siddhaṃ drākṣārasenekṣurasena vā+api/ </div>
            <div class="l">sarpirhitaṃ svāduphalekṣujāśca rasāḥ suśītā hṛdi pittaduṣṭe// </div>
            <div class="l">svinnasya vāntasya vilaṅghitasya kriyā kaphaghnī kaphamarmaroge/ </div>
            <div class="l">kaulatthadhānyaiśca rasairyavānnaṃ pānāni tīkṣṇāni &amp;ca śaṅkarāṇi// </div>
            <div class="l">mūtre śṛtāḥ kaṭphalaśṛṅgaverapītadrupathyātiviṣāḥ pradeyāḥ/ </div>
            <div class="l">&amp;kṛṣṇāśaṭīpuṣkaramūlarāsnāvacābhayānāgaracūrṇakaṃ ca// </div>
            <div class="l">udumbarāśvatthavaṭārjunākhye pālāśarauhītakakhāvire ca/ </div>
            <div class="l">kvāthe trivṛttryūṣaṇacūrṇasiddho lehaḥ kaphaghno+aśiśirāmbuyuktaḥ// </div>
            <div class="l">śilāhvayaṃ vā bhiṣagapramattaḥ prayojayet kalpavidhānadiṣṭam/ </div>
            <div class="l">prāśaṃ &amp;tathā++āgastyamathāpi lehaṃ rasāyanaṃ brāhmamathāmalakyāḥ// </div>
            <div class="l">tridoṣaje laṅghanamāditaḥ syādannaṃ ca sarveṣu hitaṃ vidheyam/ </div>
            <div class="l">hīnātimadhyatvamavekṣya caiva kāryaṃ trayāṇāmapi karma śastam// </div>
            <div class="l">bhuktea+dhikaṃ jīryati śūlamalpaṃ jīrṇe sthitaṃ cet
              suradārukuṣṭham/ </div>
            <div class="l">satilvakaṃ dve lavaṇe viḍaṅgamuṣṇāmbunā sātiviṣaṃ pibet saḥ// </div>
            <div class="l">jīrṇe+adhike snehavirecanaṃ syāt phalairvirecyo yadi jīryati
              syāt/ </div>
            <div class="l">triṣveva kāleṣvadhike tu śūle tīkṣṇaṃ hitaṃ mūlavirecanaṃ syāt// </div>
            <div class="l">prāyo+anilo ruddhagatiḥ prakupyatyāmāśaye śodhanameva tasmāt/ </div>
            <div class="l">kāryaṃ tathā laṅghanapācanaṃ ca sarvaṃ kṛmighnaṃ kṛmihṛdgade ca// </div>
            <div class="l">iti hṛdrogacikitsā/ </div>
            <div class="l"> saṃdhāraṇājīrṇarajotibhāṣyakrodhartuvaiṣamyaśirobhitāpaiḥ/ </div>
            <div class="l">prajāgarātisvapanāmbuśītairavaśyayā maithunabāṣpadhūmaiḥ// </div>
            <div class="l">saṃstyānadoṣe śirasi pravṛddho vāyuḥ pratiśyāyamudīrayettu/ </div>
            <div class="l">ghrāṇārtitodau kṣavathurjalābhaḥ srāvo+anilāt sasvaramūrdharogaḥ// </div>
            <div class="l"> nāsāgrapākajvaravaktraśoṣatṛṣṇoṣṇapītasravaṇāni pittāt/ </div>
            <div class="l">kāsārucisrāvaghanaprasekāḥ kaphādguruḥ srotasi cāpi kaṇḍūḥ// </div>
            <div class="l">sarvāṇi rūpāṇi tu sannipātāt syuḥ pīnase
              &amp;tīvraruje+atiduḥkhe/ </div>
            <div class="l">sarvo+ativṛddho+ahitabhojanāttu duṣṭapratiśyāya upekṣitaḥ syāt// </div>
            <div class="l">tatastu rogāḥ kṣavathuśca nāsāśoṣaḥ pratīnāhaparisravau ca/ </div>
            <div class="l">ghrāṇasya pūtitvamapīnasaśca sapākaśothārbudapūyaraktāḥ// </div>
            <div class="l">arūṃsi śīrṣaśravaṇākṣirogakhālityaharyarjunalomabhāvāḥ/ </div>
            <div class="l">tṛṭśvāsakāsajvararaktapittavaisvaryaśoṣāśca tato bhavanti// </div>
            <div class="l">rodhābhighātasravaśoṣapākairghrāṇaṃ yutaṃ yaśca na vetti
              gandham/ </div>
            <div class="l">durgandhi cāsyaṃ bahuśaḥprakopi duṣṭapratiśyāyamudāharettam// </div>
            <div class="l">saṃspṛśya marmāṇyanilastu mūrdhni viṣvakpathasthaḥ kṣavathuṃ
              karoti/ </div>
            <div class="l">kruddhaḥ sa saṃśoṣya kaphaṃ tu nāsāśṛṅgāṭakaghrāṇaviśoṣaṇaṃ ca// </div>
            <div class="l">ucchvāsamārgaṃ tu kaphaḥ savāto rundhyāt pratīnāhamudāharettam/ </div>
            <div class="l">yo mastuluṅgādghanapītapakvaḥ kaphaḥ &amp;sravedeṣa parisravastu// </div>
            <div class="l">vaivarṇyadaurgandhyamupekṣyā tu syāt pūtinasyaṃ
              śvayathurbhramaśca/ </div>
            <div class="l">ānahyate yasya viśuṣyate ca praklidyate dhūpyati cāpi nāsā// </div>
            <div class="l">na vetti yo gandharasāṃśca janturjuṣṭaṃ vyavasyettamapīnasena/ </div>
            <div class="l">taṃ cānilaśleṣmabhavaṃ vikāraṃ brūyāt pratiśyāyasamānaliṅgam// </div>
            <div class="l">sadāharāgaḥ śvayathuḥ sapākaḥ syād ghrāṇapāko+api ca
              raktapittāt/ </div>
            <div class="l">ghrāṇaśritāsṛkprabhṛtīna pradūṣya kurvanti nāsāśvayathuṃ malāśca// </div>
            <div class="l">ghrāṇe tathocchvāsagatiṃ nirudhya māṃsāsradoṣādapi cārbudāni/ </div>
            <div class="l">ghrāṇāt sravedvā śravaṇānmukhādvā pittāktamasraṃ tvapi pūyaraktam// </div>
            <div class="l">kuryāt sapittaḥ pavanastvagādīn saṃdūṣya cārūṃṣi sapākavanti/ </div>
            <div class="l">nāsā pradīpteva narasya yasya dīptaṃ tu taṃ rogamudāharanti// </div>
            <div class="l">iti nāsāroganidānam/ </div>
            <div class="l">bhṛśārtiśūlaṃ sphuratīha vātāt pittāt sadāhārti kaphādguru syāt/ </div>
            <div class="l">sarvaistridoṣaṃ krimibhistu kaṇḍūrdaurgandhyatodārtiyutaṃ śiraḥ syāt// </div>
            <div class="l">iti śiroroganidānam/ </div>
            <div class="l">mukhāmaye mārutaje tu śoṣakārkaśyaraukṣyāṇi calā rujaśca/ </div>
            <div class="l">kṛṣṇāruṇaṃ niṣpatanaṃ saśītaṃ prasraṃsanaspandanatodabhedāḥ// </div>
            <div class="l">&amp;tṛṣṇājvarasphoṭakatāludāhā dhūmāyanaṃ cāpyavadīrṇatā ca/ </div>
            <div class="l">pittāt samūrcchā vividhā rujaśca varṇāśca śuklāruṇavarṇavarjyāḥ// </div>
            <div class="l">kaṇḍūrgurutvaṃ sitavijjalatvaṃ sneho+arucirjāḍyakaphaprasekau/ </div>
            <div class="l">utkleśamandānalatā ca tandrā rujaśca mandāḥ kaphavaktraroge// </div>
            <div class="l">sarvāṇi rūpāṇi tu vaktraroge bhavanti yasmin sa tu sarvajaḥ
              syāt/ </div>
            <div class="l">saṃsthānadūṣyākṛtināmabhedāccaite catuḥṣaṣṭividhā bhavanti// </div>
            <div class="l">śālākyatantre+abhihitāni teṣāṃ nimittarūpākṛtibheṣajāni/ </div>
            <div class="l">yathāpradeśaṃ tu caturvidhasya kriyāṃ pravakṣyāmi mukhāmayasya// </div>
            <div class="l">iti mukharoganidānam/ </div>
            <div class="l">vātādibhiḥ śokabhayātilobhakrodhairmanoghnāśanagandharūpaiḥ/ </div>
            <div class="l">arocakāḥ syuḥ parihṛṣṭadantaḥ kaṣāyavaktraśca mato+anilena// </div>
            <div class="l">kaṭvamlamuṣṇaṃ virasaṃ ca pūti pittena vidyāllavaṇaṃ ca vaktram/ </div>
            <div class="l">mādhuryapaicchilyagurutvaśaitya&amp;vibaddhasaṃbaddhayutaṃ kaphena// </div>
            <div class="l">arocake śokabhayānilobha&amp;krodhādyahṛdyāśanagandhaje syāt/ </div>
            <div class="l">svābhāvikaṃ vaktramathāruciśca tridoṣaje naikarasaṃ bhavettu// </div>
            <div class="l">ityarocakanidānam/ </div>
            <div class="l">nādo+atirukkarṇamalasya śoṣaḥ srāvastanuścāśravaṇaṃ ca vātāt/ </div>
            <div class="l">śophaḥ sarāgo daraṇaṃ vidāhaḥ sapītapūtiśravaṇaṃ ca pittāt// </div>
            <div class="l">vaiśrutyakaṇḍūsthiraśophaśuklasnigdhaśrutiḥ śleṣmabhave+alparuk
              ca/ </div>
            <div class="l">sarvāṇi rūpāṇi tu sannipātāt srāvaśca tatrādhikadoṣavarṇaḥ// </div>
            <div class="l">iti karṇaroganidānam/ </div>
            <div class="l">&amp;alpastu rāgo+anupadehavāṃśca satodabhedo+anilajākṣiroge/ </div>
            <div class="l">pittāt sadāho+atirujaḥ sarāgaḥ pītopadehaḥ subhṛśoṣṇavāhī// </div>
            <div class="l">śuklopadehaṃ bahupicchilāśru netraṃ kaphāt syādgurutā sakaṇḍuḥ/ </div>
            <div class="l">sarvāṇi rūpāṇi tu sannipātānnetrāmayāḥ ṣaṇṇavatistu bhedāt// </div>
            <div class="l">teṣāmabhivyaktirabhipradiṣṭā śālākyatantreṣu cikitsitaṃ ca/ </div>
            <div class="l">parādhikāre tu na vistaroktiḥ śasteti tenātra na naḥ prayāsaḥ// </div>
            <div class="l">iti netraroganidānam/ </div>
            <div class="l">tejo+anilādyaiḥ saha keśabhūmiṃ dagdhvā++āśu kuryāt khalatiṃ
              narasya/ </div>
            <div class="l">kiṃcittu dagdhvā palitāni kuryāddhariprabhatvaṃ ca śiroruhāṇām// </div>
            <div class="l">ityūrdhvajatrūtthagadaikadeśas&amp;tantre
              nibaddho+ayamaśūnyatārtham/ </div>
            <div class="l">ataḥ paraṃ bheṣajasaṃgrahaṃ tu nibodha saṃkṣepata ucyamānam// </div>
            <div class="l">iti khālityaroganidānam/ </div>
            <div class="l">vātāt sakāsavaisvarye sakṣāraṃ pīnase vṛtam/ </div>
            <div class="l">pibedrasaṃ payaścoṣṇaṃ snaihikaṃ dhūmameva vā// </div>
            <div class="l">śatāhvā tvagbalā mūlaṃ syonākairaṇḍabilvajam/ </div>
            <div class="l">sāragvadhaṃ pibedvartiṃ madhūcchiṣṭavasāghṛtaiḥ// </div>
            <div class="l">athavā saghṛtān saktūn kṛtvā mallakasaṃpuṭe/ </div>
            <div class="l">navapratiśyāyavatāṃ dhūmaṃ vaidyaḥ prayojayet// </div>
            <div class="l">śaṅkhamūrdhalalāṭārtau pāṇisvedopanāhanam/ </div>
            <div class="l">svabhyakte kṣavathusrāvarodhādau saṃkarādayaḥ// </div>
            <div class="l">ghreyāśca rohiṣājājīvacātarkāricorakāḥ/ </div>
            <div class="l">tvakpatramaricailānāṃ cūrṇā vā sopakuñcikāḥ// </div>
            <div class="l">srotaḥśṛṅgāṭanāsākṣiśoṣe tailaṃ ca nāvanam/ </div>
            <div class="l">prabhāvyāje tilān kṣīre tena piṣṭāṃstaduṣmaṇā// </div>
            <div class="l">mandasvinnān sayaṣṭyāhvacūrṇāṃstenaiva pīḍayet/ </div>
            <div class="l">daśamūlasya niṣkvāthe rāsnāmadhukakalkavat// </div>
            <div class="l">siddhaṃ sasaindhavaṃ tailaṃ daśakṛtvo+aṇu tat smṛtam/ </div>
            <div class="l">snigdhasyāsthāpanairdoṣaṃ nirharedvātapīnase// </div>
            <div class="l">snigdhāmloṣṇaiśca laghvannaṃ grāmyādīnāṃ rasairhitam/ </div>
            <div class="l">uṣṇāmbunā snānapāne nivātoṣṇapratiśrayaḥ// </div>
            <div class="l">cintāvyāyāmavākceṣṭāvyavāyavirato bhavet/ </div>
            <div class="l">vātaje pīnase dhīmānicchannevātmano hitam// </div>
            <div class="l">paitte sarpiḥ pibet &amp;siddhaṃ śṛṅgaveraśṛtaṃ payaḥ/ </div>
            <div class="l">pācanārthaṃ pibet pakve kāryaṃ mūrdhavirecanam// </div>
            <div class="l">pāṭhādvirajanīmūrvāpippalījātipallavaiḥ/ </div>
            <div class="l">dantyā ca sādhitaṃ tailaṃ nasyaṃ syāt pakvapīnase// </div>
            <div class="l">pūyāsre raktapittaghnāḥ kaṣāyā nāvanāni ca/ </div>
            <div class="l">&amp;pākadāhaḍhyarūkṣeṣu śītā &amp;lepāḥ sasecanāḥ// </div>
            <div class="l">&amp;ghreyanasyopacārāśca kaṣāyāḥ svāduśītalāḥ/ </div>
            <div class="l">mandapitte pratiśyāye snigdhaiḥ kuryādvirecanam// </div>
            <div class="l">ghṛtaṃ kṣīraṃ yavāḥ śālirgodhūmā jāṅgalā rasāḥ/ </div>
            <div class="l">śītāmlāstiktaśākāni yūṣā mudgādibhirhitāḥ// </div>
            <div class="l">gauravārocakeṣvādau laṅghanaṃ kaphapīnase/ </div>
            <div class="l">svedāḥ sekāśca pākārthaṃ lipte śirasi sarpiṣā// </div>
            <div class="l">laśunaṃ mudgacūrṇena vyoṣakṣāraghṛtairyutam/ </div>
            <div class="l">deyaṃ kaphaghnavamanamutkliṣṭaśleṣmaṇe hitam// </div>
            <div class="l">apīnase pūtinasye ghrāṇasrāve sakaṇḍuke/ </div>
            <div class="l">dhūmaḥ śasto+avapīḍaśca kaṭubhiḥ kaphapīnase// </div>
            <div class="l">namaḥśilā vacā vyoṣaṃ viḍaṅgaṃ hiṅgu gugguluḥ/ </div>
            <div class="l">cūrṇo ghreyaḥ pradhamanaṃ kaṭubhiśca phalaistathā// </div>
            <div class="l">bhārgīmadanatarkārīsurasādivipācite/ </div>
            <div class="l">mūtre lākṣā vacā lambā viḍaṅgaṃ kuṣṭhapippalī// </div>
            <div class="l">kṛtvā kalkaṃ karañjaṃ ca tailaṃ taiḥ sārṣapaṃ pacet/ </div>
            <div class="l">pākānmukte ghane nasyametanmedonibhe kaphe// </div>
            <div class="l">snigdhasya vyāhate vege cchardanaṃ kaphapīnase/ </div>
            <div class="l">vamanīyaśṛtakṣīratilamāṣayavāgunā// </div>
            <div class="l">vārtākakulakavyoṣakulatthāḍhakimudgajāḥ/ </div>
            <div class="l">yūṣāḥ kaphaghnamannaṃ ca śastamuṣṇāmbuseca(va)nam// </div>
            <div class="l">sarvajit pīnase duṣṭe kāryaṃ śophe ca śophajit/ </div>
            <div class="l">ksāro+arbudādhimāṃseṣu kriyā śeṣeṣvavekṣya ca// </div>
            <div class="l">iti pīnasanāsārogacikitsā/ </div>
            <div class="l">vātike śiraso roge snehān svedān sanāvanān/ </div>
            <div class="l">pānānnamupanāhāṃśca kuryādvātāmayāpahān// </div>
            <div class="l">tailabhṛṣṭairagurvādyaiḥ sukhoṣṇairupanāhanam/ </div>
            <div class="l">jīvanīyaiḥ sumanasā matsyairmāṃsaiśca śasyate// </div>
            <div class="l">rāsnāsthirādibhiḥ siddhaṃ sakṣīraṃ nasyamartinut/ </div>
            <div class="l">tailaṃ rāsnādvikākolīśarkarābhirathāpi vā// </div>
            <div class="l">balāmadhūkayaṣṭyāhvavidārīcandanotpalaiḥ/ </div>
            <div class="l">jīvakarṣabhakadrākṣāśarkarābhiśca sādhitaḥ// </div>
            <div class="l">prasthastailasya sakṣīro jāṅgalārdhatulārase/ </div>
            <div class="l">nasyaṃ sarvordhvajatrūtthavātapittāmayāpaham// </div>
            <div class="l">daśamūlabalārāsnātriphalāmadhukaiḥ saha/ </div>
            <div class="l">mayūraṃ pakṣapittāntraśakṛttuṇḍāṅgrivarjitam// </div>
            <div class="l">jale paktvā ghṛtaprasthaṃ tasmin kṣīrasamaṃ pacet/ </div>
            <div class="l">madhuraiḥ kārṣikaiḥ kalkaiḥ śirorogārditāpaham// </div>
            <div class="l">karṇākṣināsikājihvātālvāsyagalaroganut/ </div>
            <div class="l">māyūramitivikhyātamūrdhvajatrugadāpaham// </div>
            <div class="l">iti māyūraghṛtam/ </div>
            <div class="l">etenaiva kaṣāyeṇa ghṛtaprasthaṃ vipācayet/ </div>
            <div class="l">caturguṇena payasā kalkairebhiśca kārṣikaiḥ// </div>
            <div class="l">jīvantītriphalāmedāmṛdvīkardhiparūṣakaiḥ/ </div>
            <div class="l">samaṅgācavikābhārgīkāśmarīsuradārubhiḥ// </div>
            <div class="l">ātmaguptāmahāmedātālakharjūramastakaiḥ/ </div>
            <div class="l">&amp;mṛṇālabisaśālūkaśṛṅgījīvakapadmakaiḥ// </div>
            <div class="l">śatāvarīvidārīkṣubṛhatīsārivāyugaiḥ/ </div>
            <div class="l">mūrvāśvadaṃṣṭrarṣabhakaśṛṅgāṭakakaserukaiḥ// </div>
            <div class="l">rāsnāsthirātāmalakīrsūkṣmailāśaṭipauṣkaraiḥ/ </div>
            <div class="l">punarnavātugākṣīrīkākolīdhanvayāsakaiḥ// </div>
            <div class="l">&amp;kharjūrākṣoṭavātāmamuñjātābhiṣukairapi/ </div>
            <div class="l">dravyaurebhiryathālābhaṃ pūrvakalpena sādhitam// </div>
            <div class="l">nasye pāne tathā+abhyaṅge bastau caiva prayojayet/ </div>
            <div class="l">śirorogeṣu sarveṣu kāse śvāse ca dāruṇe// </div>
            <div class="l">namyāpṛṣṭhagrahe śoṣe svarabhede tathā+ardite/ </div>
            <div class="l">yonyasṛkśukradoṣeṣu śastaṃ vandhyāsutapradam// </div>
            <div class="l">ṛtusnātā tathā nārī pītvā putraṃ prasūyate/ </div>
            <div class="l">mahāmāyūramityetadghṛtamātreyapūjitam// </div>
            <div class="l">iti mahāmāyūraghṛtam/ </div>
            <div class="l">ākhubhiḥ kukkuṭairhaṃsaiḥ śaśaiścāpi hi buddhimān/ </div>
            <div class="l">kalpenānena vipacet sarpirūrdhvagadāpaham// </div>
            <div class="l">paitte ghṛtaṃ payaḥ sekāḥ śītā lepāḥ sanāvanāḥ/ </div>
            <div class="l">jīvanīyāni sarpīṃṣi pānānnaṃ cāpi pittanut// </div>
            <div class="l">candanośīrayaṣṭyāhvabalāvyāghranakhotpalaiḥ/ </div>
            <div class="l">kṣīrapiṣṭaiḥ pradehaḥ syācchṛtairvā pariṣecanam// </div>
            <div class="l">tvakpatraśarkarākalkaḥ supiṣṭastaṇḍulāmbunā/ </div>
            <div class="l">kāryo+avapīḍaḥ sarpiśca nasyaṃ tasyānu paittike// </div>
            <div class="l">yaṣṭyāhvacandanānantākṣīrasiddhaṃ ghṛtaṃ hitam/ </div>
            <div class="l">nāvanaṃ śarkarādrākṣāmadhūkairvā+api pittaje// </div>
            <div class="l">kaphaje sveditaṃ dhūmanasyapradhamanādibhiḥ/ </div>
            <div class="l">śuddhaṃ pralepapānānnaiḥ kaphaghnaiḥ samupācaret// </div>
            <div class="l">purāṇasarpiṣaḥ pānaistīkṣṇairbastibhireva ca/ </div>
            <div class="l">kaphānilotthite dāhaḥ śeṣayo raktamokṣaṇam// </div>
            <div class="l">eraṇḍanaladakṣaumaguggulvagurucandanaiḥ/ </div>
            <div class="l">dhūmavartīṃ pibedgandhairakuṣṭhatagaraistathā// </div>
            <div class="l">sannipātabhave kāryā sannipātahitā kriyā/ </div>
            <div class="l">krimije caiva kartavyaṃ tīkṣṇaṃ mūrdhavirecanam// </div>
            <div class="l">tvagdantīvyāghrakarajaviḍaṅganavamālikāḥ/ </div>
            <div class="l">apāmārgaphalaṃ bījaṃ naktamālaśirīṣayoḥ/ </div>
            <div class="l">kṣavako+aśmantako bilvaṃ haridrā hiṅgu yūthikā// </div>
            <div class="l">phaṇijjhakaśca taistailamavimūtre caturguṇe/ </div>
            <div class="l">siddhaṃ syānnāvanaṃ cūrṇaṃ caiṣāṃ pradhamanaṃ hitam// </div>
            <div class="l">phalaṃ śigrukarañjābhyāṃ savyoṣaṃ cāvapīḍakaḥ/ </div>
            <div class="l">kaṣāyaḥ svarasaḥ kṣāraścūrṇaṃ kalko+avapīḍakaḥ// </div>
            <div class="l">śuktatiktakaṭukṣaudrakaṣāyaiḥ kavalagrahaḥ/ </div>
            <div class="l">iti śirorogacikitsā/ </div>
            <div class="l">dhūmaḥ pradhamanaṃ śuddhiradhaśchardanalaṅghanam// </div>
            <div class="l">bhojyaṃ ca mukharogeṣu yathāsvaṃ doṣanuddhitam/ </div>
            <div class="l">pippalyagurudārvītvagyavakṣārarasāñjanam// </div>
            <div class="l">pāṭhāṃ tejovatīṃ pathyāṃ samabhāgaṃ vicūrṇayet/ </div>
            <div class="l">mukharogeṣu sarveṣu sakṣaudraṃ tadvidhārayet// </div>
            <div class="l">sīdhumādhavamādhvīkaiḥ śreṣṭho+ayaṃ kavalagrahaḥ/ </div>
            <div class="l">tejohvāmabhayāmelāṃ samaṅgāṃ kaṭukāṃ ghanam// </div>
            <div class="l">pāṭhāṃ jyotiṣmatīṃ lodhraṃ dārvīṃ kuṣṭhaṃ ca cūrṇayet/ </div>
            <div class="l">dantānāṃ gharṣaṇaṃ raktasrāvakaṇḍūrujāpaham// </div>
            <div class="l">pañcakolakatālīsapatrailāmaricatvacaḥ/ </div>
            <div class="l">palāśamuṣkakakṣārayavakṣārāśca cūrṇitāḥ// </div>
            <div class="l">guḍe purāṇe dviguṇe kvathite guṭikāḥ kṛtāḥ/ </div>
            <div class="l">karkandhumātrāḥ saptāhaṃ sthitā muṣkakabhasmani// </div>
            <div class="l">kaṇṭharogeṣu sarveṣu &amp;dhāryāḥ syuramṛtopamāḥ/ </div>
            <div class="l">gṛhadhūmo yavakṣāraḥ pāṭhā vyoṣaṃ rasāñjanam// </div>
            <div class="l">tejohvā triphalā lodhraṃ citrakaśceti cūrṇitam/ </div>
            <div class="l">sakṣaudraṃ dhārayedetadgalarogavināśanam// </div>
            <div class="l">kālakaṃ nāma tacūrṇaṃ dantāsyagalaroganut/ </div>
            <div class="l">iti kālakacūrṇam/ </div>
            <div class="l">manaḥśilā yavakṣāro haritālaṃ sasaindhavam// </div>
            <div class="l">dārvītvak ceti taccūrṇaṃ mākṣikeṇa samāyutam/ </div>
            <div class="l">mūrcchitaṃ ghṛtamaṇḍena kaṇṭharogeṣu dhārayet// </div>
            <div class="l">mukharogeṣu ca śreṣṭhaṃ pītakaṃ nāma kīrtitam/ </div>
            <div class="l">iti pītakacūrṇam/ </div>
            <div class="l">mṛdvīkā kaṭukā vyoṣaṃ dārvītvak triphalā ghanam// </div>
            <div class="l">mūrcchitaṃ ghṛtamaṇḍena kaṇṭharogeṣu dhārayet/ </div>
            <div class="l">pāṭhā rasāñjanaṃ mūrvā tejohveti ca cūrṇitam// </div>
            <div class="l">kṣaudrayuktaṃ vidhātavyaṃ galaroge bhiṣagjitam/ </div>
            <div class="l">yogāstvete trayaḥ proktā vātapittakaphāpahāḥ// </div>
            <div class="l">kaṭukātiviṣāpāṭhādārvīmustakaliṅgakāḥ/ </div>
            <div class="l">gomūtrakvathitāḥ peyāḥ kaṇṭharogavināśanāḥ// </div>
            <div class="l">svarasaḥ kvathito dārvyā ghanībhūto rasakriyā/ </div>
            <div class="l">sakṣaudrā mukharogāsṛgdoṣanāḍīvraṇāpahā// </div>
            <div class="l">tāluśoṣe &amp;tvatṛṣṇasya sarpirauttarabhaktikam/ </div>
            <div class="l">nāvanaṃ madhurāḥ snigdhāḥ śītāścaiva rasā hitāḥ// </div>
            <div class="l">mukhapāke sirākarma śiraḥkāyavirecanam/ </div>
            <div class="l">mūtratailaghṛtakṣaudrakṣīraiśca kavalagrahāḥ// </div>
            <div class="l">sakṣaudrāstriphalāpāṭhāmṛdvīkājātipallavāḥ/ </div>
            <div class="l">kaṣāyatiktakāḥ śītāḥ kvāthāśca mukhadhāvanāḥ// </div>
            <div class="l">tulāṃ khadirasārasya dviguṇāmarimedasaḥ/ </div>
            <div class="l">prakṣālya jarjarīkṛtya caturdroṇe+ambhasaḥ pacet// </div>
            <div class="l">droṇaśeṣaṃ kaṣāyaṃ taṃ pūtvā bhūyaḥ pacecchanaiḥ/ </div>
            <div class="l">tatastasmin ghanībhūte cūrṇīkṛtyākṣabhāgikam// </div>
            <div class="l">candanaṃ padmakośīraṃ mañjiṣṭhā dhātakī ghanam/ </div>
            <div class="l">prapauṇḍarīkaṃ yaṣṭyāhvatvagelāpadmakeśaram// </div>
            <div class="l">lākṣāṃ rasāñjanaṃ māṃsītriphalālodhravālakam/ </div>
            <div class="l">rajanyau phalinīmelāṃ samaṅgāṃ kaṭphlaṃ vacām// </div>
            <div class="l">yavāsāgurupattaṅgagairikāñjanamāvapet/ </div>
            <div class="l">lavaṅganakhakakkolajātikośān palonmitān// </div>
            <div class="l">karpūrakuḍavaṃ cāpi kṣipecchīte+avatārite/ </div>
            <div class="l">tatastu guṭikāḥ kāryāḥ śuṣkāścāsyena dhārayet// </div>
            <div class="l">tailaṃ cānena kalkena kaṣāyeṇa ca sādhayet/ </div>
            <div class="l">dantānāṃ calanabhraṃśaśauśiryakrimiroganut// </div>
            <div class="l">mukhapākāsyadaurgandhyajāḍyārocakanāśanam/ </div>
            <div class="l">srāvopalepapaicchilyavaisvaryagalaśoṣanut// </div>
            <div class="l">dantāsyagalarogeṣu sarveṣvetat parāyaṇam/ </div>
            <div class="l">khadirādiguṭīkeyaṃ tailaṃ ca khadirādikam// </div>
            <div class="l">iti khadirādiguṭikā tailaṃ ca/ </div>
            <div class="l">arucau kavalagrāhā dhūmāḥ samukhadhāvanāḥ/ </div>
            <div class="l">manojñamannapānaṃ ca harṣaṇāśvāsanāni ca// </div>
            <div class="l">kuṣṭhasauvarcalājājīśarkarāmaricaṃ biḍam/ </div>
            <div class="l">dhātryelāpadmakośīrapippalyutpalacandanam// </div>
            <div class="l">lodhraṃ tejovatī pathyā tryūṣaṇaṃ sayavāgrajam/ </div>
            <div class="l">ārdradāḍimaniryāsaścājājīśarkarāyutaḥ// </div>
            <div class="l">satailamākṣikāstvete catvāraḥ kavalagrahāḥ/ </div>
            <div class="l">caturo+arocakān hanyurvātādyekajasarvajān// </div>
            <div class="l">kāravīmaricājājīdrākṣāvṛkṣāmladāḍimam/ </div>
            <div class="l">sauvarcalaṃ guḍaḥ kṣaudraṃ sarvārocakanāśanam// </div>
            <div class="l">bastiṃ samīraṇe, pitte virekaṃ, vamanaṃ kaphe/ </div>
            <div class="l">kuryāddhṛdyānukūlāni harṣaṇaṃ ca manoghnaje// </div>
            <div class="l">ityarocakacikitsā/ </div>
            <div class="l">karṇaśūle tu vātaghnī hitā pīnasavat kriyā/ </div>
            <div class="l">pradehāḥ pūraṇaṃ nasyaṃ pākasrāve vraṇakriyāḥ// </div>
            <div class="l">bhojyāni ca yathādoṣaṃ kuryāt snehāṃśca pūraṇān/ </div>
            <div class="l">hiṅgutumbaruśuṇṭhībhistailaṃ tu sārṣapaṃ pacet// </div>
            <div class="l">etaddhi pūraṇaṃ śreṣṭhaṃ karṇaśūlanivāraṇam/ </div>
            <div class="l">devadāruvacāśuṇṭhīśatāhvākuṣṭhasaindhavaiḥ// </div>
            <div class="l">tailaṃ siddhaṃ bastamūtre karṇaśūlanivāraṇam/ </div>
            <div class="l">varāṭakān samāhṛtya dahenmṛdbhājane nave// </div>
            <div class="l">tadbhasma &amp;ścyotayettena gandhatailaṃ vipācayet/ </div>
            <div class="l">rasāñjanasya śuṇṭhyāśca kalkābhyāṃ karṇaśūlanut// </div>
            <div class="l">&amp;śuṣkamūlakaśuṇṭhānāṃ kṣāro hiṅgu mahauṣadham/ </div>
            <div class="l">śatapuṣpā vacā kuṣṭhaṃ dāru śigru rasāñjanam// </div>
            <div class="l">sauvarcalayavakṣārasvārjikodbhidasaindhavam/ </div>
            <div class="l">bhūrjagranthirbiḍaṃ mustaṃ madhuśuktaṃ caturguṇam// </div>
            <div class="l">mātuluṅgarasaścaiva kadalyā rasa eva ca/ </div>
            <div class="l">&amp;sarvairetairyathoddiṣṭaiḥ kṣāratailaṃ vipācayet// </div>
            <div class="l">bādhiryaṃ karṇanādaśca pūyasrāvaśca dāruṇaḥ/ </div>
            <div class="l">krimayaḥ karṇaśūlaṃ ca pūraṇādasya &amp;naśyati// </div>
            <div class="l">mukhakarṇākṣirogeṣu yathoktaṃ pīnase vidhim/ </div>
            <div class="l">kuryādbhiṣak samīkṣyādau doṣakālabalābalam// </div>
            <div class="l">iti karṇarogacikitsā/ </div>
            <div class="l">utpannamātre taruṇe netraroge biḍālakaḥ/ </div>
            <div class="l">kāryo dāhopadehāśruśopharāganivāraṇaḥ// </div>
            <div class="l">nāgaraṃ saindhavaṃ sarpirmaṇḍena ca rasakriyā/ </div>
            <div class="l">nighṛṣṭaṃ vātike tadvanmadhusaindhavagairikam// </div>
            <div class="l">tathā śāvarakaṃ lodhraṃ ghṛtabhṛṣṭaṃ biḍālakaḥ/ </div>
            <div class="l">tadvat kāryo harītakyā ghṛtabhṛṣṭo rujāpahaḥ// </div>
            <div class="l">paittike candanānantāmañjiṣṭhābhirbiḍālakaḥ/ </div>
            <div class="l">kāryaḥ padmakayaṣṭyāhvamāṃsīkālīyakaistathā// </div>
            <div class="l">gairikaṃ saindhavaṃ mustaṃ rocanā &amp;ca rasakriyā/ </div>
            <div class="l">kaphe kāryā tathā kṣaudraṃ priyaṅguḥ samanaḥśilā// </div>
            <div class="l">sannipāte tu sarvaiḥ syādbahirakṣṇoḥ pralepanam/ </div>
            <div class="l">&amp;pakṣmāṇyaspṛśyatā kāryaṃ saṃpakve tvañjanaṃ tryahāt// </div>
            <div class="l">āścyotanaṃ mārutaje kvātho bilvādibhirhitaḥ/ </div>
            <div class="l">koṣṇaḥ sairaṇḍatarkārībṛhatīmadhuśigrubhiḥ// </div>
            <div class="l"> pṛthvīkādārvimañjiṣṭhālākṣādvimadhukotpalaiḥ/ </div>
            <div class="l">kvāthaḥ saśarkaraḥ śītaḥ pūraṇaṃ raktapittanut// </div>
            <div class="l">&amp;nāgaratriphalāmustanimbavāsārasaḥ kaphe/ </div>
            <div class="l">koṣṇamāścyotanaṃ miśrairoṣadhaiḥ sānnipātake// </div>
            <div class="l">bṛhatyeraṇḍamūlatvak śigroḥ puṣpaṃ sasaindhavam/ </div>
            <div class="l">ajākṣīreṇa piṣṭaṃ syādvartirvātākṣiroganut// </div>
            <div class="l">sumanaḥkorakāḥ śaṅkhastriphalā madhukaṃ balā/ </div>
            <div class="l">pittaraktāpahā vartiḥ piṣṭā divyena vāriṇā// </div>
            <div class="l">saindhavaṃ triphalā vyoṣaṃ śaṅkhanābhiḥ samudrajaḥ/ </div>
            <div class="l">phenaḥ śaileyakaṃ sarjo vartiḥ śleṣmākṣiroganut// </div>
            <div class="l">amṛtāhvā bisaṃ bilvaṃ paṭolaṃ chāgalaṃ śakṛt/ </div>
            <div class="l">prapauṇḍarīkaṃ yaṣṭyāhvaṃ dārvī kālānusārivā// </div>
            <div class="l">eṣāmaṣṭapalān bhāgān sudhautāñjarjarīkṛtān/ </div>
            <div class="l">toye paktvā rase pūte bhūyaḥ pakve rase ghane// </div>
            <div class="l">karṣaṃ ca śvetamaricājjātīpuṣpānnavāt palam/ </div>
            <div class="l">cūrṇaṃ kṣiptvā kṛtā vartiḥ &amp;sarvaghnī dṛkprasādanī// </div>
            <div class="l"> śaṅkhapravālavaidūryalauhatāmraplavāsthibhiḥ/ </div>
            <div class="l">srotojaśvetamaricairvartiḥ sarvākṣiroganut// </div>
            <div class="l">śāṇārdhaṃ maricāddvau ca pippalyarṇavaphenayoḥ/ </div>
            <div class="l">śāṇārdhaṃ saindhavācchāṇā nava sauvīrakāñjanāt// </div>
            <div class="l">piṣṭaṃ susūkṣmaṃ citrāyāṃ cūrṇāñjanamidaṃ śubham/ </div>
            <div class="l">kaṇḍūkācakaphārtānāṃ malānāṃ ca viśodhanam// </div>
            <div class="l">bastamūtre tryahaṃ &amp;sthāpyamelācūrṇaṃ subhāvitam/ </div>
            <div class="l">cūrṇāñjanaṃ hi taimiryakrimipillamalāpaham// </div>
            <div class="l">sauvīramañjanaṃ tutthaṃ tāpyo dhāturmanaḥśilā/ </div>
            <div class="l">cakṣuṣyā madhukaṃ lohā maṇayaḥ pauṣpamañjanam// </div>
            <div class="l">saindhavaṃ śaukarī daṃṣṭrā katakaṃ cāñjanaṃ śubham/ </div>
            <div class="l">timirādiṣu cūrṇaṃ vā vartirveyamanuttamā// </div>
            <div class="l">katakasya phalaṃ śaṅkhaḥ saindhavaṃ tryūṣaṇaṃ sitā/ </div>
            <div class="l">pheno rasāñjanaṃ kṣaudraṃ viḍaṅgāni manaḥśilā// </div>
            <div class="l">kukkuṭāṇḍakapālāni varireṣā vyapohati/ </div>
            <div class="l">timiraṃ paṭalaṃ kācaṃ malaṃ cāśu sukhāvatī// </div>
            <div class="l">iti sukhāvatī vartiḥ/ </div>
            <div class="l">triphalākukkuṭāṇḍatvakkāsīsamayaso rajaḥ/ </div>
            <div class="l">nīlotpalaṃ viḍaṅgāni phenaṃ ca saritāṃ pateḥ// </div>
            <div class="l">ājena payasā piṣṭvā bhāvayettāmrabhājane/ </div>
            <div class="l">saptarātraṃ sthitaṃ bhūyaḥ piṣṭvā kṣīreṇa vartayet// </div>
            <div class="l">eṣā dṛṣṭipradā vartirandhasyābhinnacakṣuṣaḥ/ </div>
            <div class="l">iti dṛṣṭipradā vartiḥ/ </div>
            <div class="l">vadane kṛṣṇasarpasya nihitaṃ māsamañjanam// </div>
            <div class="l">tatastasmāt samṛddhṛtya suśuṣkaṃ cūrṇayedbudhaḥ/ </div>
            <div class="l">sumanaḥkorakaiḥ śuṣkairardhāṃśaiḥ saindhavena ca// </div>
            <div class="l">etannetrāñjanaṃ kāryaṃ timiraghnamanuttamam/ </div>
            <div class="l">pippalyaḥ kiṃśukaraso vasā sarpasya saindhavam// </div>
            <div class="l">jīrṇaṃ ghṛtaṃ ca sarvākṣirogaghnī syādrasakriyā/ </div>
            <div class="l">kṛṣṇasarpavasā kṣaudraṃ raso dhātryā rasakriyā// </div>
            <div class="l">śastā sarvākṣirogeṣu kācārbudamaleṣu ca/ </div>
            <div class="l">dhātrīrasāñjanakṣaudrasarpirbhistu rasakriyā// </div>
            <div class="l">pittaraktākṣirogaghnī taimiryapaṭalāpahā/ </div>
            <div class="l">dhātrīsaindhavapippalyaḥ syuralpamaricāḥ samāḥ// </div>
            <div class="l">kṣaudrayuktā nihantyāndhyaṃ paṭalaṃ ca rasakriyā/ </div>
            <div class="l">iti netrarogacikitsā/ </div>
            <div class="l">khālitye palite valyāṃ harilomni ca śodhitam/ </div>
            <div class="l">nasyaistailaiḥ śirovaktrapralepaiścāpyupācaret/ </div>
            <div class="l">siddhaṃ vidārīgandhādyairjīvanīyairathāpi ca// </div>
            <div class="l">nasyaṃ syādaṇutailaṃ vā khālityapalitāpaham/ </div>
            <div class="l">kṣīrāt sahacarādbhṛṅgarājācca saurasādrasāt// </div>
            <div class="l">prasthaistu kuḍavastailādyaṣṭyāhvapalakalkitaḥ/ </div>
            <div class="l">siddhaḥ śilāsame bhāṇḍe meṣaśṛṅgādiṣu sthitaḥ// </div>
            <div class="l">nasyaṃ syādbhiṣajā samyagyojitaṃ palitāpaham/ </div>
            <div class="l">bhiṣajā kṣīrapiṣṭau vā dugdhikākaravīrakau// </div>
            <div class="l">utpāṭya palite deyau tāvubhau palitāpahau/ </div>
            <div class="l">mārkavasvarasāt kṣīrāddbiprasthaṃ madhukāt palam// </div>
            <div class="l">taiḥ pacet kuḍavaṃ tailāttannasyaṃ palitāpaham/ </div>
            <div class="l">ādityavallyā mūlāni kṛṣṇaśaireyakasya ca// </div>
            <div class="l">surasasya ca patrāṇi &amp;patraṃ kṛṣṇaśaṇasya ca/ </div>
            <div class="l">mārkavaḥ kākamācī ca madhukaṃ devadāru ca// </div>
            <div class="l">pṛthagdaśapalāṃśāni pippalyastriphalā+añjanam/ </div>
            <div class="l">prapauṇḍarīkaṃ mañjiṣṭhā lodhraṃ kṛṣṇāgurūtpalam// </div>
            <div class="l">āmrāsthi kardamaḥ kṛṣṇo mṛṇālaṃ raktacandanam/ </div>
            <div class="l">nīlī bhallātakāsthīni kāsīsaṃ madayantikā// </div>
            <div class="l">somarājyasanaḥ śastraṃ kṛṣṇau piṇḍītacitrakau/ </div>
            <div class="l">puṣkarārjunakāśmaryāṇyāmrajambūphalāni ca// </div>
            <div class="l">pṛthak pañcapalāṃśāni taiḥ piṣṭairāḍhakaṃ pacet/ </div>
            <div class="l">baibhītakasya tailasya dhātrīrasacaturguṇam// </div>
            <div class="l">kuryādādityapākaṃ vā yāvacchuṣko bhavedrasaḥ/ </div>
            <div class="l">lohapātre tataḥ pūtaṃ saṃśuddhamupayojayet// </div>
            <div class="l">pāne nasyakriyāyāṃ ca śirobhyaṅge tathaiva ca/ </div>
            <div class="l">etaccakṣuṣyamāyuṣyaṃ śirasaḥ sarvaroganut// </div>
            <div class="l">mahānīlamiti khyātaṃ palitaghnamanuttamam/ </div>
            <div class="l">iti mahānīlatailam/ </div>
            <div class="l">prapauṇḍarīkamadhukapippalīcandanotpalaiḥ// </div>
            <div class="l">kārṣikaistailakuḍavo dviguṇāmalakīrasaḥ/ </div>
            <div class="l">siddhaḥ sa pratimarśaḥ syāt sarvamūrdhagadāpahaḥ// </div>
            <div class="l">(&amp;palitaghno viśeṣeṇa kṛṣṇātreyeṇa bhāṣitaḥ/) kṣīraṃ
              priyālayaṣṭyāhve jīvakādyo gaṇastilāḥ// </div>
            <div class="l">kṛṣṇā vaktre pralepaḥ syāddharilomanivāraṇaḥ/ </div>
            <div class="l">&amp;tilāḥ sāmalakāścaiva kiñjalko madhukaṃ madhu// </div>
            <div class="l">bṛṃhayedrañjayecaitat keśānmūrdhapralepanāt/ </div>
            <div class="l">pacetsaindhavaśuktāmlairayaścūrṇaṃ sataṇḍulam// </div>
            <div class="l">tenāliptaṃ śiraḥ śuddhamasnigdhamuṣitaṃ niśi/ </div>
            <div class="l">tat prātastriphalādhautaṃ syāt kṛṣṇamṛdumūrdhajam// </div>
            <div class="l">ayaścūrṇo+amlapiṣṭaśca rāgaḥ satriphalo varaḥ/ </div>
            <div class="l">kuryāccheṣeṣu rogeṣu kriyāṃ svāṃ svāccikitsitāt/ </div>
            <div class="l">śeṣeṣvādau ca nirdiṣṭā siddhau cānyā pravakṣyate// </div>
            <div class="l">iti khālityādicikitsā/ </div>
            <div class="l">sarpīṃṣyuparibhaktāni svarabhede+anilātmake/ </div>
            <div class="l">tailaiścatuṣprayogaiśca balārāsnāmṛtāhvayaiḥ// </div>
            <div class="l">barhitittiridakṣāṇāṃ pañcamūlaśṛtān rasān/ </div>
            <div class="l">māyūraṃ kṣīrasarpirvā pibetryūṣaṇameva vā// </div>
            <div class="l">paittike tu virekaḥ syāt payaśca madhuraiḥ śṛtam/ </div>
            <div class="l">sarpirguḍā ghṛtaṃ tiktaṃ jīvanīyaṃ vṛṣasya vā// </div>
            <div class="l">kaphaje svarabhede tu tīkṣṇaṃ mūrdhavirecanam/ </div>
            <div class="l">vireko vamanaṃ dhūmo yavānnakaṭusevanam// </div>
            <div class="l">cavyabhārgyabhayāvyoṣakṣāramākṣikacitrakān/ </div>
            <div class="l">lihyādvā pippalīpathye tīkṣṇaṃ madyaṃ pibecca saḥ// </div>
            <div class="l">raktaje svarabhede tu &amp;saghṛtā jāṅgalā rasāḥ/ </div>
            <div class="l">drākṣāvidārīkṣurasāḥ saghṛtakṣaudraśarkarāḥ// </div>
            <div class="l">yaccoktaṃ kṣayakāsaghnaṃ tacca sarvaṃ cikitsitam/ </div>
            <div class="l">pittajasvarabhedaghnaṃ sirāvedhaśca raktaje// </div>
            <div class="l">sannipāte hitāḥ sarvāḥ kriyā na tu sirāvyadhaḥ/ </div>
            <div class="l">ityuktaṃ svarabhedasya samāsena cikitsitam// </div>
            <div class="l">iti svarabhedacikitsā/ </div>
          </div>
          <p id="CS.6.26.291"><a name="CS.6.26.291"><!--anchor--></a>bhavanti cātra---</p>
          <div class="lg">
            <div class="l">vātapittakaphā nṝṇāṃ bastihṛnmūrdhasaṃśrayāḥ/ </div>
            <div class="l">tasmāttatsthānasāmīpyāddhartavyā vamanādibhiḥ// </div>
            <div class="l">adhyātmaloko vātādyairloko vātaravīndubhiḥ/ </div>
            <div class="l">pīḍyate dhāryate caiva vikṛtāvikṛtaistathā// </div>
            <div class="l">viruddhairapi na tvete guṇairghnanti parasparam/ </div>
            <div class="l">doṣāḥ sahajasātmyatvādviṣaṃ ghoramahīniva// </div>
          </div>
          <p id="CS.6.26.294"><a name="CS.6.26.294"><!--anchor--></a>tatra ślokaḥ--- </p>
          <div class="lg">
            <div class="l">trimarmajānāṃ rogāṇāṃ nidānākṛtibheṣajam/ </div>
            <div class="l">vistareṇa pṛthagdiṣṭaṃ trimarmīye cikitsite// </div>
          </div>
          <p><a name="idp12810816"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite cikitsāsthāne
            trimarmīyacikitsitaṃ nāma ṣaḍviṃśo+adhyāyaḥ//26// </p>
        </div>


        <div class="teidiv1" id="div2_body.1_div1.6_div2.27"><h3><a name="body.1_div1.6_div2.27"></a>6.27.  saptaviṃśo+adhyāyaḥ/</h3>
          
          <p id="CS.6.27.1"><a name="CS.6.27.1"><!--anchor--></a>athāta ūrustambhacikitsitaṃ vyākhyāsyāmaḥ// </p>
          <p id="CS.6.27.2"><a name="CS.6.27.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">śriyā paramayā brāhmyā parayā ca tapaḥśriyā/ </div>
            <div class="l">&amp;ahīnaṃ candrasūryābhyāṃ sumerumiva parvatam// </div>
            <div class="l">dhīdhṛtismṛtivijñānajñānakīrtikṣamālayam/ </div>
            <div class="l">&amp;agniveśo guruṃ kāle saṃśayaṃ paripṛṣṭvān// </div>
            <div class="l">bhagavan pañca karmāṇi samastāni pṛthak tathā/ </div>
            <div class="l">nirdiṣṭānyāmayānāṃ hi sarveṣāmeva bheṣajam// </div>
            <div class="l">doṣajoa+astyāmayaḥ kaścidyasya tāni bhiṣagvara!/ </div>
            <div class="l">na syuḥ śaktāni śamane sādhyasya kriyayā sataḥ// </div>
            <div class="l">astyūrustambha ityukte guruṇā tasya kāraṇam/ </div>
            <div class="l">saliṅgabheṣajaṃ bhūyaḥ pṛṣṭastenābravīdguruḥ// </div>
            <div class="l">&amp;snigdhoṣṇalaghuśītāni jīrṇājīrṇe samaśnataḥ/ </div>
            <div class="l">dravaśuṣkadadhikṣīragrāmyānūpaudakāmiṣaiḥ// </div>
            <div class="l">piṣṭavyāpannamadyātidivāsvapnaprajāgaraiḥ/ </div>
            <div class="l">laṅghanādhyaśamāyāsabhayavegavidhāraṇaiḥ// </div>
            <div class="l">snehāccāmaṃ citaṃ koṣṭhe vātādīnmedasā saha/ </div>
            <div class="l">ruddhvā++āśu gauravādūrū yātyadhogaiḥ sirādibhiḥ// </div>
            <div class="l">pūrayan sakthijaṅghoru doṣo medobalotkaṭaḥ/ </div>
            <div class="l">avidheyaparispandaṃ janayatyalpavikramam// </div>
            <div class="l">mahāsarasi gambhīre pūrṇe+ambu stimitaṃ yathā/ </div>
            <div class="l">tiṣṭhati sthiramakṣobhyaṃ tadvadūrugataḥ kaphaḥ// </div>
            <div class="l">&amp;gauravāyāsasaṅkocadāharuksuptikampanaiḥ/ </div>
            <div class="l">bhedasphuraṇatodaiśca yukto dehaṃ nihantyasūn// </div>
            <div class="l">ūrū śleṣmā samedasko vātapitte+abhibhūya tu/ </div>
            <div class="l">stambhayetsthairyaśaityābhyāmūrustambhastatastu saḥ// </div>
            <div class="l">prāgrūpaṃ dhyānanidrātistaimityārocakajvarāḥ/ </div>
            <div class="l">lomaharṣaśca chardiśca jaṅghorvoḥ sadanaṃ tathā// </div>
            <div class="l">vātaśaṅkibhirajñānāttasya syāt snehanāt punaḥ/ </div>
            <div class="l">pādayoḥ sadanaṃ suptiḥ kṛcchrāduddharaṇaṃ tathā// </div>
            <div class="l">jaṅghoruglāniratyarthaṃ śaśvaccādāhavedanā/ </div>
            <div class="l">padaṃ ca vyathate nyastaṃ śītasparśaṃ na vetti ca// </div>
            <div class="l">saṃsthāne pīḍane gatyāṃ cālane cāpyanīśvaraḥ/ </div>
            <div class="l">anyaneyau hi saṃbhagnāvūrū pādau ca manyate// </div>
            <div class="l">yadā dāhārtitodārto vepanaḥ puruṣo bhavet/ </div>
            <div class="l">ūrustambhastadā hanyāt sādhayedanyathā navam// </div>
            <div class="l">tasya na snehanaṃ kāryaṃ na bastirna virecanam/ </div>
            <div class="l">na caiva vamanaṃ yasmāttannibodhata kāraṇam// </div>
            <div class="l">vṛddhaye śleṣmaṇo nityaṃ snehanaṃ bastikarma ca/ </div>
            <div class="l">tatsthasyoddharaṇe caiva na samarthaṃ virecanam// </div>
            <div class="l">kaphaṃ kaphasthānagataṃ pittaṃ ca vamanāt sukham/ </div>
            <div class="l">hartumāmāśayasthau ca sraṃsanāttāvubhāvapi// </div>
            <div class="l">pakvāśayasthāḥ sarve+api bastibhirmūlanirjayāt/ </div>
            <div class="l">śakyā na tvāmamedobhyāṃ stabdhā jaṅghorusaṃsthitāḥ// </div>
            <div class="l">vātasthāne hi &amp;tacchaityāddvayoḥ stambhācca tadgatāḥ/ </div>
            <div class="l">na śakyāḥ sukhamuddhartuṃ jalaṃ nimnādiva sthalāt// </div>
            <div class="l">tasya saṃśamanaṃ nityaṃ kṣapaṇaṃ śoṣaṇaṃ tathā/ </div>
            <div class="l">&amp;yuktyapekṣī bhiṣak kuryādadhikatvātkaphāmayoḥ// </div>
            <div class="l">sadā rūkṣopacārāya yavaśyāmākakodravān/ </div>
            <div class="l">śākairalavaṇairdadyājjalatailopasādhitaiḥ// </div>
            <div class="l">suniṣaṇṇakanimbārkavetrāragvadhapallavaiḥ/ </div>
            <div class="l">vāyasīvāstukairanyaistikaiśca kulakādibhiḥ// </div>
            <div class="l">kṣārāriṣṭaprayogāśca harītakyāstathaiva ca/ </div>
            <div class="l">madhūdakasya pippalyā ūrustambhavināśanāḥ// </div>
            <div class="l">samaṅgāṃ śālmalīṃ bilvaṃ madhunā saha nā pibet/ </div>
            <div class="l">tathā śrīveṣṭakodīcyadevadārunatānyapi// </div>
            <div class="l">candanaṃ dhātakīṃ kuṣṭhaṃ tālīsaṃ naladaṃ tathā/ </div>
            <div class="l">mustaṃ harītakīṃ lodhraṃ padmakaṃ tiktarohiṇīm// </div>
            <div class="l">devadāru haridre dve vacāṃ kaṭukarohiṇīm/ </div>
            <div class="l">pippalīṃ pippalīmūlaṃ saralaṃ devadāru ca// </div>
            <div class="l">cavyaṃ citrakamūlāni devadāru harītakīm/ </div>
            <div class="l">bhallātakaṃ samūlāṃ ca pippalīṃ pañca tān pibet// </div>
            <div class="l">sakṣaudrānardhaślokoktān kalkānūrugrahāpahān/ </div>
            <div class="l">śārṅgeṣṭāṃ madanaṃ dantīṃ vatsakasya phalaṃ &amp;vacām// </div>
            <div class="l">mūrvāmāragvadhaṃ pāṭhāṃ karañjaṃ kulakaṃ tathā/ </div>
            <div class="l">pibenmadhuyutaṃ tulyaṃ cūrṇaṃ vā vāriṇā++āplutam// </div>
            <div class="l">sakṣaudraṃ dadhimaṇḍairvā+apyūrustambhavināśanam/ </div>
            <div class="l">mūrvāmativiṣāṃ kuṣṭhaṃ citrakaṃ kaṭurohiṇīm// </div>
            <div class="l">&amp;pūrvavadgugguluṃ mūtre rātristhitamathāpi vā/ </div>
            <div class="l">svarṇakṣīrīmativiṣāṃ mustaṃ tejovatīṃ vacām// </div>
            <div class="l">surāhvaṃ &amp;citrakaṃ kuṣṭhaṃ pāṭhāṃ kaṭukarohiṇīm/ </div>
            <div class="l">lehayenmadhunā cūrṇaṃ sakṣaudraṃ vā jalāplutam// </div>
            <div class="l">phalīṃ vyāghranakhaṃ hema pibedvā madhusaṃyutam/ </div>
            <div class="l">triphalāṃ pippalīṃ mustaṃ cavyaṃ kaṭukarohiṇīm// </div>
            <div class="l">lihyādvā madhunā cūrṇamūrustambhārdito naraḥ/ </div>
            <div class="l">apatarpaṇajaścet syāddoṣaḥ saṃtarpayeddhi tam// </div>
            <div class="l">yuktyā jāṅgalajairmāṃsaiḥ purāṇaiścaiva śālibhiḥ/ </div>
            <div class="l">rūkṣaṇādvātakopaścennidrānāśārtipūrvakaḥ// </div>
            <div class="l">snehasvedakramastatra kāryo vātāmayāpahaḥ/ </div>
            <div class="l">pīluparṇī payasyā ca rāsnā gokṣurako vacā// </div>
            <div class="l">saralāgurupāṭhāśca tailamebhirvipācayet/ </div>
            <div class="l">sakṣaudraṃ prasṛtaṃ tasmādañjaliṃ vā+api nā pibet// </div>
            <div class="l">kuṣṭhaśrīveṣṭakodīcyasaralaṃ dāru keśaram/ </div>
            <div class="l">ajagandhā+aśvagandhā ca tailaṃ taiḥ sārṣapaṃ pacet// </div>
            <div class="l">sakṣaudraṃ mātrayā taccāpyūrustambhārditaḥ pibet/ </div>
            <div class="l">(&amp;raukṣyānmukta ūrustambhāttataśca sa vimucyate//) </div>
            <div class="l"> dve pale saindhavāt pañca śuṇṭhyā granthikacitrakāt/ </div>
            <div class="l">dve dve bhallātakāsthīni viṃśatirdve tathā++āḍhake// </div>
            <div class="l">āranālāt pacet prasthaṃ tailasyaitairapatyadam/ </div>
            <div class="l">gṛdhrasyūrugrahārśortisarvavātavikāranut// </div>
            <div class="l">palābhyāṃ pippalīmūlanāgarādaṣṭakaṭvaraḥ/ </div>
            <div class="l">tailaprasthaḥ samo dadhnā gṛdhrasyūrugrahāpahaḥ// </div>
            <div class="l">ityaṣṭakaṭvaratailam/ </div>
            <div class="l">ityābhyantaramuddiṣṭamūrustambhasya bheṣajam/ </div>
            <div class="l">śleṣmaṇaḥ kṣapaṇaṃ tvanyadvāhyaṃ śṛṇu cikitsitam// </div>
            <div class="l">valmīkamṛttikā mūlaṃ karañjasya phalaṃ tvacam/ </div>
            <div class="l">iṣṭakānāṃ tataścūrṇaiḥ kuryādutsādanaṃ bhṛśam// </div>
            <div class="l">mūlairvā+apyaśvagandhāyā mūlairarkasya vā bhiṣak/ </div>
            <div class="l">picumardasya vā mūlairathavā devadāruṇaḥ// </div>
            <div class="l">kṣaudrasarṣapavalmīkamṛttikāsaṃyutairbhiṣak/ </div>
            <div class="l">gāḍhamutsādanaṃ kuryādūrustambhe pralepanam// </div>
            <div class="l">dantīdravantīsurasāsarṣapaiścāpi buddhimān/ </div>
            <div class="l">tarkārīśigrusurasāviśvavatsakanimbajaiḥ// </div>
            <div class="l">patramūlaphalaistoyaṃ śṛtamuṣṇaṃ ca secanam/ </div>
            <div class="l">piṣṭaṃ tu sarṣapaṃ mūtre+adhyuṣitaṃ syāt pralepanam// </div>
            <div class="l">vatsakaḥ surasaṃ kuṣṭhaṃ gandhāstumburuśigrukau/ </div>
            <div class="l">&amp;hiṃsrārkamūlavalmīkamṛttikāḥ sakuṭherakāḥ// </div>
            <div class="l">dadhisaindhavasaṃyuktaṃ kāryametaiḥ pralepanam/ </div>
            <div class="l">(&amp;ūrustambhāvināśāya bhiṣajā jānatā kramam//) </div>
            <div class="l"> śyonākaṃ khadiraṃ bilvaṃ bṛhatyau saralāsanau/ </div>
            <div class="l">śobhāñjanakatarkārīśvadaṃṣṭrāsurasārjakān// </div>
            <div class="l">agnimanthakarañjau ca jalenotkvāthya secayet/ </div>
            <div class="l">pralepo mūtrapiṣṭairvā+apyūrustambhanivāraṇaḥ// </div>
            <div class="l">kaphakṣayārthaṃ &amp;śakyeṣu vyāyāmeṣvanuyojayet/ </div>
            <div class="l">sthalānyākrāmayet kalyaṃ śarkarāḥ sikatāstathā// </div>
            <div class="l">pratārayet pratisroto nadīṃ śītajalāṃ śivām/ </div>
            <div class="l">saraśca vimalaṃ śītaṃ sthiratoyaṃ punaḥ punaḥ// </div>
            <div class="l">tathā viśuṣke+asya kaphe śāntimūrugraho vrajet/ </div>
            <div class="l">śleṣmaṇaḥ kṣapaṇaṃ yat syānna ca &amp;mārutamāvahet// </div>
            <div class="l">tat sarvaṃ sarvadā kāryamūrustambhasya bheṣajam/ </div>
            <div class="l">śarīraṃ balamagniṃ ca kāryaiṣā rakṣatā kriyā// </div>
          </div>
          <p id="CS.6.27.62"><a name="CS.6.27.62"><!--anchor--></a>tatra ślokaḥ--- </p>
          <div class="lg">
            <div class="l">hetuḥ prāgrūpaliṅgāni karmāyogyatvakāraṇam/ </div>
            <div class="l">dvividhaṃ bheṣajaṃ coktamūrustambhacikitsite// </div>
          </div>
          <p><a name="idp12904864"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite cikitsāsthāne
            ūrustambhacikitsitaṃ nāma saptaviṃśo+adhyāyaḥ//27// </p>
        </div>


        <div class="teidiv1" id="div2_body.1_div1.6_div2.28"><h3><a name="body.1_div1.6_div2.28"></a>6.28.  aṣṭāviṃśo+adhyāyaḥ/</h3>
          
          <p id="CS.6.28.1"><a name="CS.6.28.1"><!--anchor--></a>athāto vātavyādhicikitsitaṃ vyākhyāsyāmaḥ// </p>
          <p id="CS.6.28.2"><a name="CS.6.28.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">vāyurāyurbalaṃ vāyurvāyurdhātā śarīriṇām/ </div>
            <div class="l">vāyurviśvamidaṃ sarvaṃ prabhurvāyuśca kīrtitaḥ// </div>
            <div class="l">avyāhatagatiryasya sthānasthaḥ prakṛtau sthitaḥ/ </div>
            <div class="l">vāyuḥ syātso+adhikaṃ jīvedvītarogaḥ samāḥ śatam// </div>
            <div class="l">prāṇodānasamānākhyavyānāpānaiḥ sa pañcadhā/ </div>
            <div class="l">dehaṃ tantrayate samyak sthāneṣvavyāhataścaran// </div>
            <div class="l">sthānaṃ prāṇasya &amp;mūrdhoraḥkaṇṭhajihvāsyanāsikāḥ/ </div>
            <div class="l">ṣṭhīvanakṣavathūdgāraśvāsāhārādi karma ca// </div>
            <div class="l">udānasya punaḥ sthānaṃ nābhyuraḥ kaṇṭha eva ca/ </div>
            <div class="l">vākpravṛttiḥ prayatnaurjobalavarṇādi karma ca// </div>
            <div class="l">svedadoṣāmbuvāhīni srotāṃsi samadhiṣṭhitaḥ/ </div>
            <div class="l">antaragneśca pārśvathaḥ samāno+agnibalapradaḥ// </div>
            <div class="l">dehaṃ vyāpnoti sarvaṃ tu vyānaḥ śīghragatirnṛṇām/ </div>
            <div class="l">gatiprasāraṇākṣepanimeṣādikriyaḥ sadā// </div>
            <div class="l">vṛṣaṇau bastimeḍhraṃ ca nābhyūrū vaṃkṣaṇau gudam/ </div>
            <div class="l">apānasthānamantrasthaḥ &amp;śukramūtraśakṛnti ca// </div>
            <div class="l">sṛjatyārtavagarbhau ca yuktāḥ sthānasthitāśca te/ </div>
            <div class="l">svakarma kurvate deho dhāryate tairanāmayaḥ// </div>
            <div class="l">vimārgasthā hyayuktā vā rogaiḥ svasthānakarmajaiḥ/ </div>
            <div class="l">śarīraṃ pīḍayantyete prāṇānāśu haranti ca// </div>
            <div class="l">saṅkhyāmapyativṛttānāṃ tajjānāṃ hi pradhānataḥ/ </div>
            <div class="l">aśītirnakhabhedādyā rogāḥ sūtre nidarśitāḥ// </div>
            <div class="l">tānuvyamānān paryāyaiḥ sahetūpakramāñchṛṇu/ </div>
            <div class="l">kevalaṃ vāyumuddiśya sthānabhedāttathā++āvṛtam// </div>
            <div class="l">rūkṣaśītālpalaghvannavyavāyātiprajāgaraiḥ/ </div>
            <div class="l">viṣamādupacārācca doṣāsṛksravaṇādati// </div>
            <div class="l">laṅghanaplavanātyadhvavyāyāmātiviceṣṭitaiḥ/ </div>
            <div class="l">dhātūnāṃ saṃkṣayāccintāśokarogātikarṣaṇāt// </div>
            <div class="l">duḥkhaśayyāsanāt krodhāddivāsvapnādbhayādapi/ </div>
            <div class="l">vegasaṃdhāraṇādāmādabhighātādabhojanāt// </div>
            <div class="l">marmāghātādgajoṣṭrāśvaśīghrayānāpataṃsanāt/ </div>
            <div class="l">dehe srotāṃsi riktāni pūrayitvā+anilo balī// </div>
            <div class="l">karoti vividhān vyādhīn sarvāṅgaikāṅgasaṃśritān/ </div>
            <div class="l">avyaktaṃ lakṣaṇaṃ teṣāṃ pūrvarūpamiti smṛtam// </div>
            <div class="l">ātmarūpaṃ tu tadvyaktamapāyo laghutā punaḥ/ </div>
            <div class="l">saṅkocaḥ parvaṇāṃ stambho bhedo+asthnāṃ parvaṇāmapi// </div>
            <div class="l">lomaharṣaḥ pralāpaśca pāṇipṛṣṭhaśirograhaḥ/ </div>
            <div class="l">khāñjyapāṅgulyakubjatvaṃ śoṣo+aṅgānāmanidratā// </div>
            <div class="l">garbhaśukrarajonāśaḥ spandanaṃ gātrasuptatā/ </div>
            <div class="l">śironāsākṣijatrūṇāṃ grīvāyāścāpi huṇḍanam// </div>
            <div class="l">bhedastodārtirākṣepo mohaścāyāsa eva ca/ </div>
            <div class="l">evaṃvidhāni rūpāṇi karoti kupito+anilaḥ// </div>
            <div class="l">hetusthānaviśeṣācca bhavedrogaviśeṣakṛt/ </div>
            <div class="l">tatra koṣṭhāśrite duṣṭe nigraho mūtravarcaso// </div>
            <div class="l">bradhnahṛdrogagulmārśaḥpārśvaśūlaṃ ca mārute/ </div>
            <div class="l">sarvāṅgakupite vāte gātrasphuraṇabhañjane// </div>
            <div class="l">vedanābhiḥ parītaśca sphuṭantīvāsya sandhayaḥ/ </div>
            <div class="l">graho viṇmūtravātānāṃ śūlādhmānāśmaśarkarāḥ// </div>
            <div class="l">jaṅgorutrikapātpṛṣṭha-&amp;rogaśoṣau gudasthite/ </div>
            <div class="l">hṛnnābhipārśvodararuktṛṣṇodgāravisūcikāḥ// </div>
            <div class="l">kāsaḥ kaṇṭhāsyaśoṣaśca śvāsaścāmāśayasthite/ </div>
            <div class="l">pakvāśayastho+antrakūjaṃ śūlāṭopau karoti ca// </div>
            <div class="l">kṛcchramūtrapurīṣatvamānāhaṃ trikavedanām/ </div>
            <div class="l">śrotrādiṣvindriyavadhaṃ kuryādduṣṭasamīraṇaḥ// </div>
            <div class="l">tvagrūkṣā sphuṭitā suptā kṛśā kṛṣṇā ca tudyate/ </div>
            <div class="l">ātanyate sarāgā ca parvaruk tvaksthite+anile// </div>
            <div class="l">rujastīvrāḥ sasaṃtāpā vaivarṇyaṃ kṛśatā+aruciḥ/ </div>
            <div class="l">gātre cārūṃṣi bhuktasya stambhaścāsṛggate+anile// </div>
            <div class="l">gurvaṅgaṃ tudyate+atyarthaṃ daṇḍamuṣṭihataṃ tathā/ </div>
            <div class="l">saruk &amp;śramitamatyarthaṃ māṃsamedogate+anile// </div>
            <div class="l">bhedo+asthiparvaṇāṃ sandhiśūlaṃ māṃsabalakṣayaḥ/ </div>
            <div class="l">asvapnaḥ saṃtatā ruk ca majjāsthikupite+anile// </div>
            <div class="l">kṣipraṃ muñcati badhnāti śukraṃ garbhamathāpi vā/ </div>
            <div class="l">vikṛtiṃ janayeccāpi śukrasthaḥ kupite+anilaḥ// </div>
            <div class="l">bāhyābhyantaramāyāmaṃ khalliṃ kubjatvameva ca/ </div>
            <div class="l">sarvāṅgaikāṅgarogāṃśca kuryāt snāyugato+anilaḥ// </div>
            <div class="l">śarīraṃ mandarukśophaṃ śuṣyati spandate tathā/ </div>
            <div class="l">suptāstanvyo mahatyo vā sirā vāte sirāgate// </div>
            <div class="l">vātapūrṇadṛtisparśaḥ śothaḥ sandhigate+anile/ </div>
            <div class="l">prasāraṇākuñcanayoḥ &amp;pravṛttiśca savedanā// </div>
            <div class="l">(&amp;ityuktaṃ sthānabhedena vāyorlakṣaṇameva ca/) ativṛddhaḥ
              śarīrārdhamekaṃ vāyuḥ prapadyate/ </div>
            <div class="l">yadā tadopaśoṣyāsṛgbāhuṃ pādaṃ ca jānu ca// </div>
            <div class="l">tasmin saṅkocayatyardhe mukhaṃ jihmaṃ karoti ca/ </div>
            <div class="l">vakrīkaroti nāsābhrūlalāṭākṣihanūstathā// </div>
            <div class="l">tato vakraṃ vrajatyāsye bhojanaṃ &amp;vakranāsikam/ </div>
            <div class="l">stabdhaṃ netraṃ kathayataḥ kṣavathuśca nigṛhyate// </div>
            <div class="l">dinā jihmā samutkṣiptā &amp;kalā sajjati cāsya vāk/ </div>
            <div class="l">dantāścalanti bādhyete śravaṇau bhidyate svaraḥ// </div>
            <div class="l"> &amp;pādahastākṣijaṅghoruśaṅkhaśravaṇagaṇḍaruk/ </div>
            <div class="l">ardhe tasminmukhārdhe vā kevale syāttadarditam// </div>
            <div class="l">manye saṃśritya vāto+antaryadā nāḍīḥ prapadyate/ </div>
            <div class="l">manyāstambhaṃ tadā kuryādantarāyāmasaṃjñitam// </div>
            <div class="l">antarāyamyate grīvā manyā ca stabhyate bhṛśam/ </div>
            <div class="l">dantānāṃ daṃśanaṃ lālā &amp;pṛṣṭhāyāmaḥ śirograhaḥ// </div>
            <div class="l">jṛmbhā vadanasaṅgaścāpyantarāyāmalakṣaṇam/ </div>
            <div class="l">(&amp;ityuktastvantarāyāmo bahirāyāma ucyate//) </div>
            <div class="l"> pṛṣṭhamanyāśritā bāhyāḥ śoṣayitvā sirā balī/ </div>
            <div class="l">vāyuḥ kuryāddhanustambhaṃ bahirāyāmasaṃjñakam// </div>
            <div class="l">cāpavannāmyamānasya pṛṣṭhato nīyate śiraḥ/ </div>
            <div class="l">ura utkṣipyate manyā stabdhā grīvā+avamṛdyate// </div>
            <div class="l">dantānāṃ daśanaṃ jṛmbhā lālāsrāvaśca vāggrahaḥ/ </div>
            <div class="l">jātavego nihantyeṣa vaikalyaṃ vā prayacchati// </div>
            <div class="l">hanumūle sthito bandhāt saṃsrayatyanilo hanū/ </div>
            <div class="l">vivṛtāsyatvamathavā &amp;kuryāt stabdhamavedanam// </div>
            <div class="l">hanugrahaṃ ca saṃstabhya hanuṃ(nū)saṃvṛtavakratām/ </div>
            <div class="l">muhurākṣipati kruddho gātrāṇyākṣepako+anilaḥ// </div>
            <div class="l">pāṇipādaṃ ca saṃśoṣya sirāḥ sasnāyukaṇḍarāḥ/ </div>
            <div class="l">pāṇipādaśiraḥpṛṣṭhaśroṇīḥ stabhnāti mārutaḥ// </div>
            <div class="l">daṇḍavatstabdhagātrasya daṇḍakaḥ so+anupakramaḥ/ </div>
            <div class="l">svasthaḥ syādarditādīnāṃ &amp;muhurvege gate+agate// </div>
            <div class="l">pīḍyate pīḍanaistaistairbhiṣagetān vivarjayet/ </div>
            <div class="l">hatvaikaṃ mārutaḥ pakṣaṃ dakṣiṇaṃ vāmameva vā// </div>
            <div class="l">kuryācceṣṭānivṛttiṃ hi rujaṃ &amp;vākstambhameva ca/ </div>
            <div class="l">gṛhītvā+ardhaṃ śarīrasya sirāḥ snāyūrviśoṣya ca// </div>
            <div class="l">pādaṃ saṃkocayatyekaṃ hastaṃ vā todaśūlakṛt/ </div>
            <div class="l">ekāṅgarogaṃ taṃ vidyāt &amp;sarvāṅgaṃ sarvadehajam// </div>
            <div class="l">sphikpūrvā kaṭipṛṣṭhorujānujaṅghāpadaṃ kramāt/ </div>
            <div class="l">gṛdhrasī stambharuktodairgṛhṇāti spandate muhuḥ// </div>
            <div class="l">vātādvātakaphāttandrāgauravārocakānvitā/ </div>
            <div class="l">khallī tu pādajaṅgorukaramūlāvamoṭanī// </div>
            <div class="l">sthānānāmanurūpaiśca liṅgaiḥ śeṣān vinirdiśet/ </div>
            <div class="l">sarveṣveteṣu saṃsargaṃ pittādyairupalakṣayet// </div>
            <div class="l">vāyordhātukṣayāt kopo mārgasyāvaraṇena ca (vā)/ </div>
            <div class="l">vātapittakaphā dehe sarvasroto+anusāriṇaḥ// </div>
            <div class="l">vāyureva hi &amp;sūkṣmatvāddbayostatrāpyudīraṇaḥ/ </div>
            <div class="l">kupitastau samuddhūya tatra tatra kṣipan gadān// </div>
            <div class="l">karotyāvṛtamārgatvādrasādīṃścopaśoṣayet/ </div>
            <div class="l">liṅgaṃ pittāvṛte dāhastṛṣṇā śūlaṃ &amp;bhramastamaḥ// </div>
            <div class="l">kaṭvamlalavaṇoṣṇaiśca vidāhaḥ śītakāmitā/ </div>
            <div class="l">śaityagauravaśūlāni kaṭvādyupaśayo+adhikam// </div>
            <div class="l">laṅghanāyāsarūkṣoṣṇakāmitā ca kaphāvṛte/ </div>
            <div class="l">raktāvṛte sadāhārtistvaḍmāṃsāntarajo bhṛśam// </div>
            <div class="l">bhavet sarāgaḥ śvayathurjāyante maṇḍalāni ca/ </div>
            <div class="l">kaṭhināśca vivarṇāśca piḍakāḥ śvayathustathā// </div>
            <div class="l">harṣaḥ pipīlikānāṃ ca saṃcāra iva māṃsage/ </div>
            <div class="l">calaḥ snigdho mṛduḥ śītaḥ śopho+aṅgeṣvarucistathā// </div>
            <div class="l">āḍhyavāta iti jñeyaḥ sa kṛcchro medasā++āvṛtaḥ/ </div>
            <div class="l">sparśamasthnā++āvṛte tūṣṇaṃ pīḍanaṃ cābhinandati// </div>
            <div class="l">saṃbhajyate sīdati ca sūcībhiriva tudyate/ </div>
            <div class="l">majjāvṛte &amp;vināmaḥ syājjṛmbhaṇaṃ pariveṣṭanam// </div>
            <div class="l">śūlaṃ tu pīḍyamāne ca pāṇibhyāṃ labhate sukham/ </div>
            <div class="l">śukrāvego+ativego vā niṣphalatvaṃ ca śukrage// </div>
            <div class="l">bhukte kukṣau ca rugjīrṇe śāmyatyannāvṛte+anile/ </div>
            <div class="l">mūtrāpravṛttirādhmānaṃ bastau mūtrāvṛte+anile// </div>
            <div class="l">varcaso+ativibandho+adhaḥ sve sthāne parikṛntati/ </div>
            <div class="l">vrajatyāśu jarāṃ sneho bhukte cānahyate naraḥ// </div>
            <div class="l">cirāt pīḍitamannena duḥkhaṃ śuṣkaṃ śakṛt sṛjet/ </div>
            <div class="l">śroṇīvaṃkṣaṇapṛṣṭheṣu rugvilomaśca mārutaḥ// </div>
            <div class="l">asvasthaṃ hṛdayaṃ caiva varcasā tvāvṛte+anile/ </div>
            <div class="l">&amp;sandhicyutirhanustambhaḥ kuñcanaṃ kubjatā+arditaḥ// </div>
            <div class="l">&amp;ekṣāghāto+aṅgasaṃśoṣaḥ paṅgutvaṃ khuḍavātatā/ </div>
            <div class="l">stambhanaṃ cāḍhyavātaśca rogā majjāsthigāśca ye// </div>
            <div class="l">ete sthānasya gāmbhīryādyatnāt sidhyanti vā ca vā/ </div>
            <div class="l">navān balavatastvetān sādhayennirupadravān// </div>
            <div class="l">kriyāmataḥ paraṃ siddhāṃ vātarogāpahāṃ śṛṇu/ </div>
            <div class="l">kevalaṃ nirupastambhamādau snehairupācaret// </div>
            <div class="l">vāyuṃ sarpirvasātailamajjapānairnaraṃ tataḥ/ </div>
            <div class="l">snehaklāntaṃ samāśvāsya payobhiḥ snehayet punaḥ// </div>
            <div class="l">yūṣairgrāmyāmbujānūparasairvā snehasaṃyutaiḥ/ </div>
            <div class="l">pāyasaiḥ kṛśaraiḥ sāmlalavaṇairanuvāsanaiḥ// </div>
            <div class="l">&amp;nāvanaistarpaṇaiścānnaiḥ susnigdhaṃ svedayettataḥ/ </div>
            <div class="l">svabhyaktaṃ snehasaṃyuktairnāḍīprastarasaṅkaraiḥ// </div>
            <div class="l">tathā+anyairvividhaiḥ svedairyathāyogamupācaret/ </div>
            <div class="l">&amp;snehāktaṃ svinnamaṅgaṃ tu vakraṃ stabdhamathāpi vā// </div>
            <div class="l">śanairnāmayituṃ śakyaṃ yatheṣṭaṃ śuṣkadāruvat/ </div>
            <div class="l">harṣatodarugāyāmaśothastambhagrahādayaḥ// </div>
            <div class="l">svinnasyāśu praśāmyanti mārdavaṃ copajāyate/ </div>
            <div class="l">snehaśca dhātūnsaṃśuṣkān puṣṇātyāśu prayojitaḥ// </div>
            <div class="l">balamagnibalaṃ puṣṭiṃ prāṇāṃścāpyabhivardhayet/ </div>
            <div class="l">asakṛttaṃ punaḥ snehaiḥ svedaiścāpyupapādayet// </div>
            <div class="l">tathā snehamṛdau koṣṭhe na tiṣṭhantyanilāmayāḥ/ </div>
            <div class="l">yadyanena sadoṣatvāt karmaṇā na praśāmyati// </div>
            <div class="l">mṛdubhiḥ snehasaṃyuktairauṣadhaistaṃ viśodhayet/ </div>
            <div class="l">ghṛtaṃ tilvakasiddhaṃ vā sātalāsiddhameva vā// </div>
            <div class="l">payasairaṇḍatailaṃ vā pibeddoṣaharaṃ śivam/ </div>
            <div class="l">snigdhāmlalavaṇoṣṇādyairāhārairhi malaścitaḥ// </div>
            <div class="l">sroto baddhvā+anilaṃ &amp;rundhyāttasmāttamanulomayet/ </div>
            <div class="l">durbalo yo+avirecyaḥ syāttaṃ nirūhairupācaret// </div>
            <div class="l">pācanairdīpanīyairvā bhojanaistadyutairnaram/ </div>
            <div class="l">saṃśuddhasyotthite cāgnau snehasvedau punarhitau// </div>
            <div class="l">svādvamlalavaṇasnigdhairāhāraiḥ satataṃ punaḥ/ </div>
            <div class="l">nāvanairdhūmapānaiśca sarvānevopapādayet// </div>
            <div class="l">iti sāmānyataḥ proktaṃ vātarogacikitsitam/ </div>
            <div class="l">viśeṣatastu koṣṭhasthe vāte &amp;kṣāraṃ pibennaraḥ// </div>
            <div class="l">&amp;pācanairdīpanairyuktairamlairvā pācayenmalān/ </div>
            <div class="l">gudapakvāśayasthe tu karmodāvartanuddhitam// </div>
            <div class="l">āmāśayasthe śuddhasya yathādoṣaharīḥ kriyāḥ/ </div>
            <div class="l">sarvāṅgakupite+abhyaṅgo bastayaḥ sānuvāsanāḥ// </div>
            <div class="l">svedābhyaṅgāvagāhāśca dṛdyaṃ cānnaṃ tvagāśrite/ </div>
            <div class="l">śītāḥ pradehā raktasthe vireko raktamokṣaṇam// </div>
            <div class="l">vireko māṃsamedaḥsthe nirūhāḥ śamanāni ca/ </div>
            <div class="l">bāhyābhyantarataḥ snehairasthimajjagataṃ jayet// </div>
            <div class="l">harṣo+annapānaṃ śukrasthe balaśukrakaraṃ hitam/ </div>
            <div class="l">vibaddhamārgaṃ dṛṣṭvā vā śukraṃ dadyādvirecanam// </div>
            <div class="l">viriktapratibhuktasya pūrvoktāṃ kārayet kriyām/ </div>
            <div class="l">garbhe śuṣke tu vātena bālānāṃ cāpi śuṣyatām// </div>
            <div class="l">sitākāśmaryamadhukairhitamutthāpane payaḥ/ </div>
            <div class="l">hṛdi prakupite siddhamaṃśumatyā payo hitam// </div>
            <div class="l">matsyānnābhipradeśasthe siddhān bilvaśalāṭubhiḥ/ </div>
            <div class="l">vāyunā veṣṭyamāne tu gātre syādupanāhanam// </div>
            <div class="l">tailaṃ saṃkucite+abhyaṅgo māṣasaindhavasādhitam/ </div>
            <div class="l">bāhuśīrṣagate nasyaṃ pānaṃ caittarabhaktikam// </div>
            <div class="l">bastikarma tvadho nābheḥ śasyate cāvapīḍakaḥ/ </div>
            <div class="l">ardite nāvanaṃ mūrdhni tailaṃ tarpaṇameva ca// </div>
            <div class="l">nāḍīsvedopanāhāścāpyānūpapiśitairhitāḥ/ </div>
            <div class="l">svedanaṃ snehasaṃyuktaṃ pakṣāghāte virecanam// </div>
            <div class="l">&amp;antarākaṇḍarāgulphaṃ sirā bastyagnikarma ca/ </div>
            <div class="l">gṛdhrasīṣu prayuñjīta khallyāṃ tūṣṇopanāhanam// </div>
            <div class="l">pāyasaiḥ kṛśarairmāṃsaiḥ śastaṃ tailaghṛtānvitaiḥ/ </div>
            <div class="l">&amp;vyāttānane hanuṃ svinnāmaṅguṣṭhābhyāṃ prapīḍya ca// </div>
            <div class="l">pradeśinībhyāṃ connāmya cibukonnāmanaṃ hitam/ </div>
            <div class="l">srastaṃ svaṃ gamayetsthānaṃ stabdhaṃ svinnaṃ vināmayet// </div>
            <div class="l">pratyekaṃ sthānadūṣyādi-&amp;kriyāvaiśeṣyamācaret/ </div>
            <div class="l">&amp;sarpistailavasāmajjasekābhyañjanabastayaḥ// </div>
            <div class="l">snigdhāḥ svedā nivātaṃ ca sthānaṃ prāvaraṇāni ca/ </div>
            <div class="l">rasāḥ payāṃsi bhojyāni svādvamlalavaṇāni ca// </div>
            <div class="l">bṛṃhaṇaṃ yacca tat sarvaṃ praśastaṃ vātarogiṇām/ </div>
            <div class="l">balāyāḥ pañcamūlasya daśamūlasya vā rase// </div>
            <div class="l">ajaśīrṣambujānūpamāṃsādapiśitaiḥ pṛthak/ </div>
            <div class="l">sādhayitvā rasān snigdhāndadhyamlavyoṣasaṃskṛtān// </div>
            <div class="l">bhojayedvātarogārtaṃ tairvyaktalavaṇairnaram/ </div>
            <div class="l">etairevopanāhāṃśca piśitaiḥ saṃprakalpayet// </div>
            <div class="l">ghṛtatailayutaiḥ sāmlaiḥ kṣuṇṇasvinnairanasthibhiḥ/ </div>
            <div class="l">patrotkvāthapayastailadroṇyaḥ syuravagāhane// </div>
            <div class="l">svabhyaktānāṃ praśasyante sekāścānilarogiṇām/ </div>
            <div class="l">ānūpaudakamāṃsāni daśamūlaṃ śatāvarīm// </div>
            <div class="l">kulatthān badarānmāṣāṃstilāvrāsnāṃ yavān balām/ </div>
            <div class="l">vasādadhyāranālāmlaiḥ saha kumbhyāṃ vipācayet// </div>
            <div class="l">nāḍīsvedaṃ prayuñjīta piṣṭaiścāpyupanāhanam/ </div>
            <div class="l">taiśca siddhaṃ ghṛtaṃ tailamabhyaṅgaṃ pānāmeva ca// </div>
            <div class="l">mustaṃ kiṇvaṃ tilāḥ kuṣṭhaṃ surāhvaṃ lavaṇaṃ natam/ </div>
            <div class="l">dadhikṣīracatuḥsnehaiḥ siddhaṃ syādupanāhanam// </div>
            <div class="l">utkārikāvesavārakṣīramāṣatilaudanaiḥ/ </div>
            <div class="l">eraṇḍabījagodhūmayavakolasthirādibhiḥ// </div>
            <div class="l">sasnehaiḥ sarujaṃ gātramālipya bahalaṃ bhiṣak/ </div>
            <div class="l">eraṇḍapatrairbadhnīyādrātrau kalyaṃ vimokṣayet// </div>
            <div class="l">kṣīrāsbunā tataḥ siktaṃ punaścaivopanāhitam/ </div>
            <div class="l">muñcedrātrau divābaddhaṃ carmabhiśca salomabhiḥ// </div>
            <div class="l">phalānāṃ tailayonīnāmamlapiṣṭān suśītalān/ </div>
            <div class="l">pradehānupanāhāṃśca gandhairvātaharairapi// </div>
            <div class="l">pāyasaiḥ kṛśaraiścaiva kārayet snehasaṃyutaiḥ/ </div>
            <div class="l">rūkṣaśuddhānilārtānāmataḥ snehān pracakṣmahe// </div>
            <div class="l">vividhān vividhavyādhipraśamāyāmṛtopamān/ </div>
            <div class="l">droṇe+ambhasaḥ pacedbhāgān daśamūlāccatuṣpalān// </div>
            <div class="l">yavavkolakulatthānāṃ bhāgaiḥ prasthonmitaiḥ saha/ </div>
            <div class="l">pādaśeṣe rase piṣṭairjīvanīyaiḥ saśarkaraiḥ// </div>
            <div class="l">tathā svarjūrakāśmaryadrākṣābadaraphalgubhiḥ/ </div>
            <div class="l">sakṣīraiḥ sarpiṣaḥ prasthaḥ siddhaḥ kevalavātanut// </div>
            <div class="l">niratyayaḥ prayoktavyaḥ pānābhyañjanabastiṣu/ </div>
            <div class="l">citrakaṃ nāgaraṃ rāsnāṃ pauṣkaraṃ pippalīṃ śaṭīm// </div>
            <div class="l">piṣṭvā vipācayet sarpirvātarogaharaṃ param/ </div>
            <div class="l">balābilvaśṛte kṣīre ghṛtamaṇḍaṃ vipācayet// </div>
            <div class="l">tasya śuktiḥ prakuñco vā nasyaṃ mūrdhagate+anile/ </div>
            <div class="l">grāmyānūpaudakānāṃ tu bhittvā+asthīni pacejjale// </div>
            <div class="l">taṃ snehaṃ daśamūlasya kaṣāyeṇa punaḥ pacet/ </div>
            <div class="l">jīvakarṣabhakāsphotāvidārīkapikacchubhiḥ// </div>
            <div class="l">vātaghnairjīvanīyaiśca kalkairdvikṣīrabhāgikam/ </div>
            <div class="l">tatsiddhaṃ nāvanābhyaṅgāttathā pānānuvāsanāt// </div>
            <div class="l">sirāparvāsthikoṣṭhasthaṃ praṇudatyāśu mārutam/ </div>
            <div class="l">ya syuḥ prakṣīṇamajjānaḥ kṣīṇaśukraujasaśca ye// </div>
            <div class="l">balapuṣṭikaraṃ teṣāmetat syādamṛtopamam/ </div>
            <div class="l">tadvatsiddhā vasā nakramatsyakūrmaculūkajā// </div>
            <div class="l">pratyagrā vidhinā+anena nasyapāneṣu śasyate/ </div>
            <div class="l">prasthaḥ syāttriphalāyāstu kulatthakuḍavadvayam// </div>
            <div class="l">kṛṣṇagandhātvagāḍhakyoḥ pṛthak pañcapalaṃ bhavet/ </div>
            <div class="l">rāsnācitrakayordve dve daśamūlaṃ palonmitam// </div>
            <div class="l">jaladroṇe pacet pādaśeṣe prasthonmitaṃ pṛthak/ </div>
            <div class="l">surāranāladadhyamlasaubīrakatuṣodakam// </div>
            <div class="l">koladāḍimavṛkṣāmlarasaṃ tailaṃ vasāṃ ghṛtam/ </div>
            <div class="l">majjānaṃ ca payaścaiva jīvanīyapalāni ṣaṭ// </div>
            <div class="l">kalkaṃ dattvā mahāsnehaṃ samyagenaṃ vipācayet/ </div>
            <div class="l">sirāmajjāsthige vāte sarvāṅgaikāṅgarogiṣu// </div>
            <div class="l">vepanākṣepaśūleṣu tadabhyaṅge prayojayet/ </div>
            <div class="l">nirguṇḍyā mūlapatrābhyāṃ gṛhītvā svarasaṃ tataḥ// </div>
            <div class="l">tena siddhaṃ samaṃ tailaṃ nāḍīkuṣṭhānilārtiṣu/ </div>
            <div class="l">hitaṃ pāmāpacīnāṃ ca pānābhyañjanapūraṇam// </div>
            <div class="l">kārpāsāsthikulatthānāṃ rase siddhaṃ ca vātanut/ </div>
            <div class="l">mūlakasvarase kṣīrasame sthāpyaṃ tryahaṃ dadhi// </div>
            <div class="l">tasyāmlasya tribhiḥ prasthaistailaprasthaṃ vipācayet/ </div>
            <div class="l">yaṣṭyāhvaśarkarārāsnālavaṇārdrakanāgaraiḥ// </div>
            <div class="l">supiṣṭaiḥ palikaiḥ pānāttadabhyaṅgācca vātanut/ </div>
            <div class="l">pañcamūlakaṣāyeṇa piṇyākaṃ bahuvārṣikam// </div>
            <div class="l">paktvā tasya rasaṃ &amp;pūtvā tailaprasthaṃ vipācayet/ </div>
            <div class="l">payasā+aṣṭagunaitat sarvavātavikāranut// </div>
            <div class="l">saṃsṛṣṭe śleṣmaṇā caitadvāte śastaṃ viśeṣataḥ/ </div>
            <div class="l">yavakolakulatthānāṃ śreyasyāḥ śuṣkamūlakāt// </div>
            <div class="l">bilvāccāñjalimekaikaṃ dravairamlairvipācayet/ </div>
            <div class="l">tena tailaṃ kaṣāyeṇa phalāmlaiḥ kaṭubhistathā// </div>
            <div class="l">piṣṭaiḥ siddhaṃ mahāvātairārtaḥ śīte prayojayet/ </div>
            <div class="l">sarvavātavikārāṇāṃ tailanyanyānyataḥ śṛṇu// </div>
            <div class="l">catuṣprayogāṇyāyuṣyabalavarṇakarāṇi ca/ </div>
            <div class="l">rajaḥśukrapradoṣaghnānyapatyajananāni ca// </div>
            <div class="l">niratyayāni siddhāni sarvadoṣaharāṇi ca/ </div>
            <div class="l">sahācaratulāyāśca rase tailāḍhakaṃ pacet// </div>
            <div class="l">mūlakalkāddaśapalaṃ payo dattvā caturguṇam/ </div>
            <div class="l">siddhe+asmiñcharkarācūrṇādaṣṭādaśapalaṃ bhiṣak// </div>
            <div class="l">vinīya dāruṇeṣvetadvātavyādhiṣu yojayet/ </div>
            <div class="l">śvadaṃṣṭrāsvarasaprasthau dvau samau payasā saha// </div>
            <div class="l">ṣaṭpalaṃ śṛṅgaverasya guḍasyāṣṭapalaṃ tathā/ </div>
            <div class="l">tailaprasthaṃ vipakvaṃ tairdadyāt sarvānilārtiṣu// </div>
            <div class="l">jīrṇe taile ca dugdhena peyākalpaḥ praśasyate/ </div>
            <div class="l">balāśataṃ guḍūcyāśca pādaṃ rāsnāṣṭabhāgikam// </div>
            <div class="l">jalāḍhakaśate paktvā daśabhāgasthite rase/ </div>
            <div class="l">dadhimastvikṣuniryāsaśuktaistailāḍhakaṃ samaiḥ// </div>
            <div class="l">pacet sājapayo+ardhāṃśaiḥ kalkairebhiḥ palonmitaiḥ/ </div>
            <div class="l">śaṭīsaraladārvelāmañjiṣṭhāgurucandanaiḥ// </div>
            <div class="l">padmakātiviṣāmustasūrpaparṇīhareṇubhiḥ/ </div>
            <div class="l">yaṣṭyāhvasurasavyāghranakharṣabhakajīvakaiḥ// </div>
            <div class="l">palāśarasakastūrīnalikājātikoṣakaiḥ/ </div>
            <div class="l">spṛkkākuṅkumaśaileyajātīkaṭuphalāmbubhiḥ// </div>
            <div class="l"> &amp;tvacākundurukarpūratutuṣkaśrīnivāsakaiḥ/ </div>
            <div class="l">lavaṅganakhakakkolakuṣṭhamāṃsīpriyaṅgubhiḥ// </div>
            <div class="l">sthauṇeyatagaradhyāmavacāmadanapallavaiḥ/ </div>
            <div class="l">sanāgakeśaraiḥ siddhe kṣipeccātrāvatārite// </div>
            <div class="l">patrakalkaṃ tataḥ pūtaṃ vidhinā tat prayojayet/ </div>
            <div class="l">śvāsaṃ kāsaṃ jvaraṃ &amp;hikkāṃ chardiṃ gulmān kṣataṃ kṣayam// </div>
            <div class="l">plīhaśoṣāvapasmāramalakṣmīṃ ca praṇāśayet/ </div>
            <div class="l">balātailamidaṃ śreṣṭhaṃ vātavyādhivināśanam// </div>
            <div class="l">(agniveśāya guruṇā kṛṣṇātreyeṇa bhāṣitam/) iti balātailam/ </div>
            <div class="l">amṛtāyāstulāḥ pañca droṇeṣvaṣṭasvapāṃ pacet// </div>
            <div class="l">pādaśeṣe samakṣīraṃ tailasya dvyāḍhakaṃ pacet/ </div>
            <div class="l">elāmāṃsīnatośīrasārivākuṣṭhacandanaiḥ// </div>
            <div class="l">&amp;balātāmalakīmedāśatapuṣpardhijīvakaiḥ/ </div>
            <div class="l">kākolīkṣīrakākolīśrāvaṇyatibalānakhaiḥ// </div>
            <div class="l">mahāśrāvaṇijīvantīvidārīkapikacchubhiḥ/ </div>
            <div class="l">śatāvarīmahāmedākarkaṭākhyāhareṇubhiḥ// </div>
            <div class="l">vacāgokṣurakairaṇḍarāsnākālāsahācaraiḥ/ </div>
            <div class="l">vīrāśallakimustatvakpatrarṣabhakabālakaiḥ// </div>
            <div class="l">sahailākuṅkumaspṛkkātridaśāhvaiśca kārṣikaiḥ/ </div>
            <div class="l">mañjiṣṭhāyāstrikarṣeṇa madhukāṣṭapalena ca// </div>
            <div class="l">kalkaistat kṣīṇavīryāgnibalasaṃmūḍhacetasaḥ/ </div>
            <div class="l">unmādāratyapasmārairārtāṃśca prakṛtiṃ nayet// </div>
            <div class="l">vātavyādhiharaṃ śreṣṭhaṃ tailāgryamamṛtāhvayam/ </div>
            <div class="l">(&amp;kṛṣṇātreyeṇa guruṇā bhāṣitaṃ vaidyapūjitam//) ityamṛtādyaṃ tailam/ </div>
            <div class="l">rāsnāsahasraniryūhe tailadroṇaṃ vipācayet/ </div>
            <div class="l">gandhairhaimavataiḥ piṣṭairelādyaiścānilārtinut// </div>
            <div class="l">kalpo+ayamaśvagandhāyāṃ prasāraṇyāṃ balādvaye/ </div>
            <div class="l">kvāthakalkapayobhirvā balādīnāṃ pacet pṛthak// </div>
            <div class="l">iti rāsnātailam/ </div>
            <div class="l">mūlakasvarasaṃ kṣīraṃ tailaṃ dadhyamlakāñjikam/ </div>
            <div class="l">tulyaṃ vipācayet kalkairbalācitrakasaindhavaiḥ// </div>
            <div class="l">pippalyativiṣārāsnācavikāguruśigrukaiḥ/ </div>
            <div class="l">bhallātakavacākuṣṭhaśvadaṃṣṭrāviśvabheṣajaiḥ// </div>
            <div class="l">puṣkarāhvaśaṭībilvaśatāhvānatadārubhiḥ/ </div>
            <div class="l">tatsiddhaṃ pītamatyugrān hanti vātātmakān gadān// </div>
            <div class="l">iti mūlakādyaṃ tailam/ </div>
            <div class="l">vṛṣamūlaguḍūcyośca dviśatasya śatasya ca/ </div>
            <div class="l">citrakāt sāśvagandhācca kvāthe tailāḍhakaṃ pacet// </div>
            <div class="l">sakṣīraṃ vāyunā bhagne dadyājjarjarite tathā/ </div>
            <div class="l">prāktailāvāpasiddhaṃ ca bhavedetadguṇottaram// </div>
            <div class="l">iti vṛṣamūlāditailam/ </div>
            <div class="l">rāsnāśirīṣayaṣṭyāhvaśuṇṭhīsahacarāmṛtāḥ// </div>
            <div class="l">syonākadāruśampākahayagandhātrikaṇṭakāḥ/ </div>
            <div class="l">eṣāṃ daśapalān bhāgān kaṣāyamupakalpayet// </div>
            <div class="l">tatastena kaṣāyeṇa sarvagandhaiśca kārṣikaiḥ/ </div>
            <div class="l">dadhyāranāla-&amp;māṣāmbumūlakekṣurasaiḥ śubhaiḥ// </div>
            <div class="l">pṛthak prasthonmitaiḥ sārdhaṃ tailaprasthaṃ vipācayet/ </div>
            <div class="l">&amp;plīhamūtragrahaśvāsakāsamārutaroganut// </div>
            <div class="l">&amp;etanmūlakatailākhyaṃ varṇāyurbalavardhanam/ </div>
            <div class="l">iti mūlakatailam/ </div>
            <div class="l">yavakolakulatthānāṃ matsyānāṃ śigrubilvayoḥ/ </div>
            <div class="l">rasena mūlakānāṃ ca tailaṃ dadhipayonvitam// </div>
            <div class="l">sādhayitvā bhiṣagdadyāt sarvavātāmayāpaham/ </div>
            <div class="l">laśunasvarase siddhaṃ tailamebhiśca vātanut// </div>
            <div class="l">tailānyetānyṛtusnātāmaṅganāṃ pāyayeta ca/ </div>
            <div class="l">pītvā+anyatamameṣāṃ hi vandhyā+api janayet sutam// </div>
            <div class="l">yacca śītajvare tailamagurvādyamudāhṛtam/ </div>
            <div class="l">anekaśataśastacca siddhaṃ syādvātaroganut// </div>
            <div class="l">vakṣyante yāni tailāni vātaśoṇitake+api ca/ </div>
            <div class="l">tāni cānilaśāntyarthaṃ siddhikāmaḥ prayojayet// </div>
            <div class="l">nāsti tailāt paraṃ kiṃcidauṣadhaṃ mārutāpaham/ </div>
            <div class="l">vyavāyyuṣṇagurusnehāt saṃskārādbalavattaram// </div>
            <div class="l">gaṇairvātaharaistasmācchataśo+atha sahasraśaḥ/ </div>
            <div class="l">siddhaṃ kṣiprataraṃ hanti sūkṣmamārgasthitān gadān// </div>
            <div class="l">kriyā sādhāraṇī sarvā saṃsṛṣṭe cāpi śasyate/ </div>
            <div class="l">vāte pittādibhiḥ srotaḥsvāvṛteṣu viśeṣataḥ// </div>
            <div class="l">pittāvṛte viśeṣeṇa śītāmuṣṇāṃ tathā kriyām/ </div>
            <div class="l">vyatyāsāt kārayet sarpirjīvanīyaṃ ca śasyate// </div>
            <div class="l">dhanvamāṃsaṃ yavāḥ śāliryāpanāḥ kṣīrabastayaḥ/ </div>
            <div class="l">virekaḥ kṣīrapānaṃ ca pañcamūlībalāśṛtam// </div>
            <div class="l">madhuyaṣṭibalātailaghṛtakṣīraiśca secanam/ </div>
            <div class="l">pañcamūlakaṣāyeṇa kuryādvā śītabāriṇā// </div>
            <div class="l">kaphāvṛte yavānnāni jāṅgalā mṛgapakṣiṇaḥ/ </div>
            <div class="l">svedāstīkṣṇā nirūhāśca vamanaṃ savirecanam// </div>
            <div class="l">jīrṇaṃ sarpistathā tailaṃ tilasarṣapajaṃ hitam/ </div>
            <div class="l">saṃsṛṣṭe kaphapittābhyāṃ pittamādau vinirjayet// </div>
            <div class="l">āmāśayagataṃ &amp;matvā kaphaṃ vamanamācaret// </div>
            <div class="l">pakvāśaye virekaṃ tu pitte sarvatrage tathā/ </div>
            <div class="l">svedairviṣyanditaḥ śleṣmā yadā pakvāśaye sthitaḥ// </div>
            <div class="l">pittaṃ vā darśayelliṅgaṃ bastibhistau vinirharet/ </div>
            <div class="l">śleṣmaṇā+anugataṃ vātamuṣṇairgomūtrasaṃyutaiḥ// </div>
            <div class="l">nirūhaiḥ pittasaṃsṛṣṭaṃ nirharet kṣīrasaṃyutaiḥ/ </div>
            <div class="l">madhurauṣadhasiddhaiśca tailaistamanuvāsayet// </div>
            <div class="l">śirogate tu sakaphe dhūmanasyādi kārayet/ </div>
            <div class="l">hṛte pitte kaphe yaḥ syāduraḥsroto+anugo+anilaḥ// </div>
            <div class="l">&amp;saśeṣaḥ syāt kriyā tatra kāryā kevalavātikī/ </div>
            <div class="l">śoṇitenāvṛte kuryādvātaśoṇitakīṃ kriyām// </div>
            <div class="l">pramehavātamedoghnī-&amp;māmavāte prayojayet/ </div>
            <div class="l">svedābhyaṅgarasakṣīrasnehā māṃsāvṛte hitāḥ// </div>
            <div class="l">mahāsneho+asthimajjasthe pūrvavadretasā++āvṛte/ </div>
            <div class="l">annāvṛte &amp;tadullekhaḥ pācanaṃ dīpanaṃ laghu// </div>
            <div class="l">mūtralāni tu mūtreṇa svedāḥ sottarabastayaḥ/ </div>
            <div class="l">śakṛtā tailamairaṇḍaṃ &amp;snigdhodāvartavatkriyā// </div>
            <div class="l">svasthānastho balī doṣaḥ prāk taṃ svairauṣadhairjayet/ </div>
            <div class="l">vamanairvā virekairvā bastibhiḥ śamanena vā// </div>
            <div class="l">(&amp;ityuktamāvṛte vāte pittādibhiryathāyatham/) mārutānāṃ hi
              pañcānāmanyonyāvaraṇe śṛṇu// </div>
            <div class="l">liṅgaṃ vyāsasamāsābhyāmucyamānaṃ mayā+anagha!/ </div>
            <div class="l">prāṇe vṛṇotyudānādīn prāṇaṃ vṛṇvanti te+api ca// </div>
            <div class="l">udānādyāstathā+anyonyaṃ sarva eva yathākramam/ </div>
            <div class="l">&amp;viṃśatirvaraṇānyetānyūlbaṇānāṃ parasparam// </div>
            <div class="l">mārutānāṃ hi pañcānāṃ tāni samyak pratarkayet/ </div>
            <div class="l">sarvendriyāṇāṃ śūnyatvaṃ jñātvā smṛtibalakṣayam// </div>
            <div class="l">vyāne prāṇāvṛte liṅgaṃ karma tatrordhvajatrukam/ </div>
            <div class="l">svedo+atyarthaṃ lomaharṣastvagdoṣaḥ suptagātratā// </div>
            <div class="l">prāṇe vyānāvṛte tatra snehayuktaṃ virecanam/ </div>
            <div class="l">prāṇāvṛte samāne syurjaḍagadgadamūkatāḥ// </div>
            <div class="l">catuṣprayogāḥ śasyante snehāstatra sayāpanāḥ/ </div>
            <div class="l">&amp;samānenāvṛte+apāne grahaṇīpārśvahṛdgadāḥ// </div>
            <div class="l">śūlaṃ cāmāśaye tatra dīpanaṃ sarpiriṣyate/ </div>
            <div class="l">śirograhaḥ pratiśyāyo niḥśvāsocchvāsasaṃgrahaḥ// </div>
            <div class="l">hṛdrogo mukhaśoṣaścāpyudāne prāṇasaṃvṛte/ </div>
            <div class="l">tatrordhvabhāgikaṃ karma kāryamāśvāsanaṃ tathā// </div>
            <div class="l">karmaujobalavarṇānāṃ nāśo mṛtyurathāpi vā/ </div>
            <div class="l">udānenāvṛte prāṇe taṃ śanaiḥ śītavāriṇā// </div>
            <div class="l">siñcedāśvāsayeccainaṃ sukhaṃ caivopapādayet/ </div>
            <div class="l">ūrdhvagenāvṛte+apāne chardiśvāsādayo gadāḥ// </div>
            <div class="l">syurvāte tatra bastyādi bhojyaṃ caivānulomanam/ </div>
            <div class="l">moho+alpo+agniratīsāra ūrdhvage+apānasaṃvṛte// </div>
            <div class="l">vāte syādvamanaṃ tatra dīpanaṃ grāhi cāśanam/ </div>
            <div class="l">vamyādhmānamudāvartagulmārtiparikartikāḥ// </div>
            <div class="l">liṅgaṃ vyānāvṛte+apāne taṃ snigdhairanulomayet/ </div>
            <div class="l">apānenāvṛte vyāne bhavedviṇmūtraretasām// </div>
            <div class="l">atipravṛttistatrāpi sarvaṃ saṃgrahaṇaṃ matam/ </div>
            <div class="l">mūrcchā tandrā pralāpo+aṅgasādo+agnyojobalakṣayaḥ// </div>
            <div class="l">samānenāvṛte vyāne vyāyāmo laghubhojanam/ </div>
            <div class="l">stabdhatā+alpāgnitā+asvedaśceṣṭāhānirnimīlanam// </div>
            <div class="l">udānenāvṛte vyāne tatra pathyaṃ mitaṃ laghu/ </div>
            <div class="l">pañcānyonyāvṛtānevaṃ vātān budhyeta lakṣaṇaiḥ// </div>
            <div class="l">eṣāṃ svakarmaṇāṃ hānirvṛddhirvā++āvaraṇe matā/ </div>
            <div class="l">yathāsthūlaṃ samuddiṣṭametadāvaraṇe+aṣṭakam// </div>
            <div class="l">saliṅgabheṣajaṃ samyagbudhānāṃ buddhivṛddhaye/ </div>
            <div class="l">sthānānyavekṣya vātānāṃ vṛddhiṃ hāniṃ ca karmaṇām// </div>
            <div class="l">dvādaśāvaraṇānyanyānyabhilakṣya bhiṣagjitam/ </div>
            <div class="l">kuryādabhyañjana-&amp;snehapānabastyādi sarvaśaḥ// </div>
            <div class="l">kramamuṣṇamanuṣṇaṃ vā vyatyāsādavacārayet/ </div>
            <div class="l">udānaṃ yojayedūrdhvamapānaṃ cānulomayet// </div>
            <div class="l">samānaṃ śamayeccaiva tridhā vyānaṃ tu yojayet/ </div>
            <div class="l">prāṇo rakṣyaścaturbhyo+api sthāne hyasya sthitirdhruvā// </div>
            <div class="l">svaṃ sthānaṃ gamayedevaṃ vṛtānetān vimārgagān/ </div>
            <div class="l">mūrcchā dāho bhramaḥ śūlaṃ vidāhaḥ śītakāmitā// </div>
            <div class="l">chardanaṃ ca vidagdhasya prāṇe pittasamāvṛte/ </div>
            <div class="l">ṣṭhīvanaṃ kṣavathūdgāraniḥśvāsocchvāsasaṃgrahaḥ// </div>
            <div class="l">prāṇe kaphāvṛte rūpāṇyaruciśchardireva ca/ </div>
            <div class="l">mūrcchādyāni ca rūpāṇi dāho nābhyurasaḥ klamaḥ// </div>
            <div class="l">aujobhraṃśaśca sādaścāpyudāne pittasaṃvṛte/ </div>
            <div class="l">āvṛte śleṣmaṇodāne vaivarṇyaṃ vāksvaragrahaḥ// </div>
            <div class="l">daurbalyaṃ gurugātratvamaruciścopajāyate/ </div>
            <div class="l">atisvedastṛṣā dāho mūrcchā &amp;cārucireva ca// </div>
            <div class="l">pittāvṛte samāne syādupaghātastathoṣmaṇāḥ/ </div>
            <div class="l">asvedo vahnimāndyaṃ ca lomaharṣastathaiva ca// </div>
            <div class="l">kaphāvṛte samāne syādgātrāṇāṃ cātiśītatā/ </div>
            <div class="l">vyāne pittāvṛte tu syāddāhaḥ sarvāṅgagaḥ klamaḥ// </div>
            <div class="l">gātravikṣepasaṅgaśca sasaṃtāpaḥ savedanaḥ/ </div>
            <div class="l">gurutā sarvagātrāṇāṃ sarvasandhyasthijā rujaḥ// </div>
            <div class="l">vyāne kaphāvṛte liṅgaṃ gatisaṅgastathā+&amp;adhikaḥ/ </div>
            <div class="l">hāridramūtravarcastvaṃ tāpaśca gudameḍhrayoḥ// </div>
            <div class="l">liṅgaṃ pittāvṛte+apāne rajasaścātivartanam/ </div>
            <div class="l">bhinnāmaśleṣmasaṃsṛṣṭaguruvarcaḥpravartanam// </div>
            <div class="l">śleṣmaṇā saṃvṛte+apāne kaphamehasya cāgamaḥ/ </div>
            <div class="l">lakṣaṇānāṃ tu miśratvaṃ pittasya ca kaphasya ca// </div>
            <div class="l">upalakṣya bhiṣagvidvān miśramāvaraṇaṃ vadet/ </div>
            <div class="l">yadyasya vāyornirdiṣṭaṃ sthānaṃ tatretarau sthitau// </div>
            <div class="l">doṣau bahuvidhān vyādhīn darśayetāṃ yathānijān/ </div>
            <div class="l">āvṛtaṃ śleṣmapittābhyāṃ prāṇaṃ codānameva ca// </div>
            <div class="l">garīyastvena paśyanti bhiṣajaḥ śāstravakṣuṣaḥ/ </div>
            <div class="l">viśeṣājjīvitaṃ prāṇe udāne saṃśritaṃ balam// </div>
            <div class="l">syāttayoḥ pīḍanāddhānirāyuṣaśca balasya ca/ </div>
            <div class="l">sarve+apyete+aparijñātāḥ parisaṃvatsarāstathā// </div>
            <div class="l">upekṣaṇādasādhyāḥ syurathavā &amp;durupakramāḥ/ </div>
            <div class="l">hṛdrogo vidradhiḥ plīhā gulmo+atīsāra eva ca// </div>
            <div class="l">bhavantyupadravāsteṣāmāvṛtānāmupekṣaṇāt/ </div>
            <div class="l">tasmādāvaraṇaṃ vaidyaḥ pavanasyopalakṣayet// </div>
            <div class="l">pañcātmakasya vātena pittena śleṣmaṇā+api vā/ </div>
            <div class="l">bhiṣagjitamataḥ samyagupalakṣya samācaret// </div>
            <div class="l">anabhiṣyandibhiḥ snigdhaiḥ srotasāṃ śuddhikārakaiḥ/ </div>
            <div class="l">kaphapittāviruddhaṃ yadyacca vātānulomanam// </div>
            <div class="l">sarvasthānāvṛte+apyāśu tat kāryaṃ mārute hitam/ </div>
            <div class="l">yāpanā bastayaḥ prāyo madhurāḥ sānuvāsanāḥ// </div>
            <div class="l">prasamīkṣya balādhikyaṃ mṛdu vā sraṃsanaṃ hitam/ </div>
            <div class="l">rasāyanānāṃ sarveṣāmupayogaḥ praśasyate// </div>
            <div class="l">śailasya jatuno+atyarthaṃ payasā guggulostathā/ </div>
            <div class="l">lehaṃ vā bhārgavaproktamabhyaset kṣīrabhuṅnaraḥ// </div>
            <div class="l">&amp;abhayāmalakīyoktamekādaśasitāśatam/ </div>
            <div class="l">apānenāvṛte sarvaṃ dīpanaṃ grāhi bheṣajam// </div>
            <div class="l">vātānulomanaṃ yacca pakvāśayaviśodhanam/ </div>
            <div class="l">iti saṃkṣepataḥ proktamāvṛtānāṃ cikitsitam// </div>
            <div class="l">prāṇādīnāṃ bhiṣak kuryādvitarkya svayameva tat/ </div>
            <div class="l">pittāvṛte tu pittaghnairmārutasyāvirodhibhiḥ/ </div>
            <div class="l">kaphāvṛte kaphaghnaistu mārutasyānulomanaiḥ// </div>
            <div class="l">loke vāyvarkasomānāṃ durvijñeyā yathā gatiḥ/ </div>
            <div class="l">tathā śarīre vātasya pittasya ca kaphasya ca// </div>
            <div class="l">kṣayaṃ vṛddhiṃ samatvaṃ ca tathaivāvaraṇaṃ bhiṣak/ </div>
            <div class="l">vijñāya pavanādīnāṃ na pramadyati karmasu// </div>
          </div>
          <p id="CS.6.28.248"><a name="CS.6.28.248"><!--anchor--></a>tatra ślokau--- </p>
          <div class="lg">
            <div class="l">pañcātmanaḥ sthānavaśāccharīre sthānāni karmāṇi ca dehadhātoḥ/ </div>
            <div class="l">prakopahetuḥ kupitaśca rogān sthāneṣu cānyeṣu vṛto+avṛtaśca// </div>
            <div class="l">prāṇeśvaraḥ prāṇabhṛtāṃ karoti kriyā ca teṣāmakhilā niruktā/ </div>
            <div class="l">tāṃ deśasātmyartubalānyavekṣya prayojayecchāstramatānusārī// </div>
          </div>
          <p><a name="idp13270992"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite cikitsāsthāne
            vātavyādhicikitsitaṃ nāmāṣṭāviṃśo+adhyāyaḥ//28// </p>
        </div>


        <div class="teidiv1" id="div2_body.1_div1.6_div2.29"><h3><a name="body.1_div1.6_div2.29"></a>6.29.  ekonatriṃśo+adhyāyaḥ/</h3>
          
          <p id="CS.6.29.1"><a name="CS.6.29.1"><!--anchor--></a>athāto vātaśoṇitacikitsitaṃ vyākhyāsyāmaḥ// </p>
          <p id="CS.6.29.2"><a name="CS.6.29.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">hutāgnihotramāsīnamṛṣimadhye punarvasum/ </div>
            <div class="l">pṛṣṭhavān gurumekāgramagniveśo+agnivarcasam// </div>
            <div class="l">agnimārutatulyasya saṃsargasyānilāsṛjoḥ/ </div>
            <div class="l">hetulakṣaṇabhaiṣajyānyathāsmai gururabravīt// </div>
            <div class="l">lavaṇāmlakaṭukṣārasnigdhoṣṇājīrṇabhojanaiḥ/ </div>
            <div class="l">klinnaśuṣkāmbujānūpamāṃsapiṇyākamūlakaiḥ// </div>
            <div class="l">kulatthamāṣaniṣpāvaśākādipalalekṣubhiḥ/ </div>
            <div class="l">dadhyāranālasauvīraśuktatakrasurāsavaiḥ// </div>
            <div class="l">viruddhādhyaśanakrodhadivāsvapnaprajāgaraiḥ/ </div>
            <div class="l">prāyaśaḥ sukumārāṇāṃ &amp;miṣṭānnasukhabhojinām// </div>
            <div class="l">avaṅkramaṇaśīlānāṃ kupyate vātaśoṇitam/ </div>
            <div class="l">abhighātādaśuddyā ca praduṣṭe śoṇite nṛṇām// </div>
            <div class="l">kaṣāyakaṭutiktālparūkṣāhārādabhojanāt/ </div>
            <div class="l">&amp;hayoṣṭrayānayānāmbukrīḍāplavanalaṅghanaiḥ// </div>
            <div class="l">uṣṇe &amp;cātyadhvavaiṣamyādvyavāyādveganigrahāt/ </div>
            <div class="l">vāyurvivṛddho vṛddhena raktenāvāritaḥ pathi// </div>
            <div class="l">kṛtsnaṃ saṃdūṣayedraktaṃ tajjñeyaṃ vātaśoṇitam/ </div>
            <div class="l">khuḍaṃ vātabalāsākhyamāḍhyavātaṃ ca nāmabhiḥ// </div>
            <div class="l">tasya sthānaṃ karau pādāvaṅgulyaḥ sarvasandhayaḥ/ </div>
            <div class="l">kṛtvā++ādau hastapāde tu mūlaṃ dehe vidhāvati// </div>
            <div class="l">saukṣmyāt sarvasaratvācca pavanasyāsṛjastathā/ </div>
            <div class="l">taddravatvāt saratvācca dehaṃ gacchan sirāyanaiḥ// </div>
            <div class="l">parvasvabhihataṃ kṣubdhaṃ vakratvādavatiṣṭhate/ </div>
            <div class="l">sthitaṃ pittādisaṃsṛṣṭaṃ tāstāḥ sṛjati vedanāḥ// </div>
            <div class="l">karoti duḥkhaṃ teṣveva tasmāt prāyeṇa sandhiṣu/ </div>
            <div class="l">bhavanti vedanāstāstā atyarthaṃ duḥsahā nṛṇām// </div>
            <div class="l">svedo+atyarthaṃ na vā kārṣṇyaṃ sparśājñatvaṃ kṣate+atiruk/ </div>
            <div class="l">sandhiśaithilyamālasyaṃ sadanaṃ piḍakodgamaḥ// </div>
            <div class="l">jānuaṅghorukaṭyaṃ sahastapādāṅgasandhiṣu/ </div>
            <div class="l">nistodaḥ sphuraṇaṃ bhedo gurutvaṃ suptireva ca// </div>
            <div class="l">kaṇḍūḥ saṃdhiṣu rugbhūtvā bhūtvā naśyati cāsakṛt/ </div>
            <div class="l">vaivarṇyaṃ maṇḍalotpattirvātāsṛkpūrvalakṣaṇam// </div>
            <div class="l">uttānamatha gambhīraṃ dvividhaṃ tat pracakṣate/ </div>
            <div class="l">tvaṅmāṃsāśrayamuttānaṃ gambhīraṃ tvantarāśrayam// </div>
            <div class="l">kaṇḍūdāharugāyāmatodasphuraṇakuñcanaiḥ/ </div>
            <div class="l">anvitā śyāvaraktā tvagbāhye tāmrā tatheṣyate// </div>
            <div class="l">gambhīre śvayathuḥ stabdhaḥ kaṭhino+antarbhṛśārtimān/ </div>
            <div class="l">śyāvastāmro+athavā dāhatodasphuraṇapākavān// </div>
            <div class="l">rugvidāhānvito+abhīkṣṇaṃ vāyuḥ sandhyasthimajjasu/ </div>
            <div class="l">chindanniva caratyantarbakrīkurvaṃśca vegavān// </div>
            <div class="l">karoti khañjaṃ paṅguṃ vā śarīre sarvataścaran/ </div>
            <div class="l">sarvairliṅgaiśca vijñeyaṃ vātāsṛgubhayāśrayam// </div>
            <div class="l">tatra vāte+adhike vā syādrakte pitte kaphe+api vā/ </div>
            <div class="l">saṃsṛṣṭeṣu samasteṣu yacca tacchṛṇu lakṣaṇam// </div>
            <div class="l">viśeṣataḥ &amp;sirāyāmaśūlasphuraṇatodanam/ </div>
            <div class="l">śothasya kārṣṇyaṃ raukṣyaṃ ca śyāvatāvṛddhihānayaḥ// </div>
            <div class="l">dhamanyaṅgulisandhīnāṃ saṅkoco+aṅgagraho+atiruk/ </div>
            <div class="l">kuñcanastambhane śītapradveṣaścānile+adhike// </div>
            <div class="l">&amp;śvayathurbhṛśaruk todastāmraścimicimāyate/ </div>
            <div class="l">snigdharūkṣaiḥ śamaṃ naiti kaṇḍūkledānvito+asṛji// </div>
            <div class="l">vidāho vedanā mūrcchā svedastṛṣṇā mado bhramaḥ/ </div>
            <div class="l">rāgaḥ pākaśca bhedaśca śoṣaścoktāni paittike// </div>
            <div class="l">staimityaṃ gauravaṃ snehaḥ suptirmandā ca ruk kaphe/ </div>
            <div class="l">hetulakṣaṇasaṃsargādvidyāddvandvatridoṣajam// </div>
            <div class="l">ekadoṣānugaṃ sādhyaṃ navaṃ, yāpyaṃ dvidoṣajam/ </div>
            <div class="l">tridoṣajamasādhyaṃ stādyasya ca syurupadravāḥ// </div>
            <div class="l">asvapnārocakaśvāsamāṃsakothaśirograhāḥ/ </div>
            <div class="l">mūrcchāyamadaruktṛṣṇājvaramohapravepakāḥ// </div>
            <div class="l">hikkāpāṅgulyavīsarpapākatodabhramaklamāḥ/ </div>
            <div class="l">aṅgulīvakratā sphoṭā dāhamarmagrahārbudāḥ// </div>
            <div class="l">etairupadravairvarjyaṃ mohenaikena vā+api yat/ </div>
            <div class="l">saṃprasrāvi vivarṇaṃ ca stabdhamarbudakṛcca yat// </div>
            <div class="l">varjayeccaiva saṃkocakaramindriyatāpanam/ </div>
            <div class="l">akṛtsnopadravaṃ yāpyaṃ sādhyaṃ syānnirupadravam// </div>
            <div class="l">raktamārgaṃ &amp;nihantyāśu śākhāsandhiṣu mārutaḥ/ </div>
            <div class="l">&amp;niviśyānyonyamāvārya vedanābhirharedasūn// </div>
            <div class="l">tatra muñcedasṛk śṛṅgajalaukaḥsūcyalābudhiḥ/ </div>
            <div class="l">pracchanairvā sirābhirvā yathādoṣaṃ yathābalam// </div>
            <div class="l">&amp;rugdāhaśūlatodārtādasṛk srāvyaṃ jalaukasā/ </div>
            <div class="l">śṛṅgaistumbairharet suptikaṇḍūcimicimāyanāt// </div>
            <div class="l">deśāddeśaṃ vrajat srāvyaṃ sirābhiḥ pracchanena vā/ </div>
            <div class="l">aṅgaglānau na tu srāvyaṃ &amp;rūkṣe vātottare ca yat// </div>
            <div class="l">gambhīraṃ śvayathuṃ stambhaṃ kampaṃ snāyusirāmayān/ </div>
            <div class="l">glāniṃ cāpi sasaṅkocāṃ kuryādvāyurasṛkkṣayāt// </div>
            <div class="l">khāñjyādīn vātarogāṃśca mṛtyuṃ cātyavasecanāt/ </div>
            <div class="l">kuryāttasmāt pramāṇena snigdhādraktaṃ vinirharet// </div>
            <div class="l">virecyaḥ snehayitvā++ādau snehayuktairvirecanaiḥ/ </div>
            <div class="l">rūkṣairvā mṛdubhiḥ śastamasakṛdbastikarma ca// </div>
            <div class="l">sekābhyaṅgapradehānnasnehāḥ prāyo+avidāhinaḥ/ </div>
            <div class="l">vātarakte praśasyante viśeṣaṃ tu nibodha me// </div>
            <div class="l">bāhyamālepanābhyaṅgapariṣekopanāhanaiḥ/ </div>
            <div class="l">virekāsthāpanasnehapānairgambhīramācaret// </div>
            <div class="l">sarpistailavasāmajjāpānābhyañjanabastibhiḥ/ </div>
            <div class="l">sukhoṣṇairupanāhaiśca vātottaramupācaret// </div>
            <div class="l">virecanairghṛtakṣīrapānaiḥ sekaiḥ sabastibhiḥ/ </div>
            <div class="l">śītairnirvāpaṇaiścāpi raktapittottaraṃ jayet// </div>
            <div class="l">vamanaṃ mṛdu nātyarthaṃ snehasekau vilaṅghanam/ </div>
            <div class="l">koṣṇā lepāśca śasyante vātarakte kaphottare// </div>
            <div class="l">kaphavātottare śītaiḥ pralipte vātaśoṇite/ </div>
            <div class="l">dāhaśotharujākaṇḍūvivṛddhiḥ stambhanādbhavet// </div>
            <div class="l">raktapittottare coṣṇairdāhaḥ kledo+avadāraṇam/ </div>
            <div class="l">bhavettasmādbhiṣagdoṣabalaṃ buddhvā++ācaretkriyām// </div>
            <div class="l">divāsvapnaṃ sasaṃtāpaṃ vyāyāmaṃ maithunaṃ tathā/ </div>
            <div class="l">kaṭūṣṇaṃ gurvabhiṣyandi lavaṇāmlaṃ ca varjayet// </div>
            <div class="l">purāṇā yavagodhūmanīvārāḥ śāliṣaṣṭikāḥ/ </div>
            <div class="l">bhojanārthaṃ rasārthaṃ vā viṣkirapratudā hitāḥ// </div>
            <div class="l">āḍhakyaścaṇakā mudgā masūrāḥ samakuṣṭhakāḥ/ </div>
            <div class="l">yūṣārthaṃ bahusarpiṣkāḥ praśastā vātaśoṇite// </div>
            <div class="l">suniṣaṇṇakavetrāgrakākamācīśatāvarī/ </div>
            <div class="l">vāstukopodikāśākaṃ śākaṃ sauvarcalaṃ tathā// </div>
            <div class="l">ghṛtamāṃsarasairbhṛṣṭaṃ śākasātmyāya dāpayet/ </div>
            <div class="l">vyañjanārthaṃ, tathā gavyaṃ māhiṣājaṃ payo hitam// </div>
            <div class="l">iti saṃkṣepataḥ proktaṃ vātaraktacikitsitam/ </div>
            <div class="l">etadeva punaḥ sarvaṃ vyāsataḥ saṃpravakṣyate// </div>
            <div class="l">śrāvaṇīkṣīrakākolījīvakarṣabhakaiḥ samaiḥ/ </div>
            <div class="l">siddhaṃ samadhukaiḥ sarpiḥ sakṣīraṃ vātaraktanut// </div>
            <div class="l">balāmatibalāṃ medāmātmaguptāṃ śatāvarīm/ </div>
            <div class="l">kākolīṃ kṣīrakākolīṃ rāsnāmṛddhiṃ ca peṣayet// </div>
            <div class="l">ghṛtaṃ caturguṇakṣīraṃ taiḥ siddhaṃ vātaraktanut/ </div>
            <div class="l">hṛtpāṇḍurogavīsarpakāmalājvaranāśanam// </div>
            <div class="l">trāyantikātāmalakīdvikākolīśatāvarī/ </div>
            <div class="l">kaśerukākaṣāyeṇa kalkairebhiḥ pacedghṛtam// </div>
            <div class="l">dattvā parūṣakādrākṣākāśmaryekṣurasān samān/ </div>
            <div class="l">pṛthagvidāryāḥ svarasaṃ tathā kṣīraṃ caturguṇam// </div>
            <div class="l">etat prāyogikaṃ sarpiḥ pārūṣakamiti smṛtam/ </div>
            <div class="l">vātarakte kṣate kṣīṇe vīsarpe paittike jvare// </div>
            <div class="l">iti pārūṣakaṃ ghṛtam/ </div>
            <div class="l">dve pañcamūle varṣābhūmeraṇḍaṃ sapunarnavam/ </div>
            <div class="l">mudgaparṇīṃ mahāmedāṃ māṣaparṇīṃ śatāvarīm// </div>
            <div class="l">śaṅkhapuṣpīmavākpuṣpīṃ rāsnāmatibalāṃ balām/ </div>
            <div class="l">pṛthagdvipalikaṃ kṛttvā jaladroṇe vipācayet// </div>
            <div class="l">pādaśeṣe samān kṣīradhātrīkṣucchāgalān rasān/ </div>
            <div class="l">ghṛtāḍhakena saṃyojya śanairmṛdvagninā pacet// </div>
            <div class="l">kalkānāvāpya mede dve kāśmaryaphalamutpalam/ </div>
            <div class="l">tvakkṣīrīṃ pippalīṃ drākṣāṃ padmabījaṃ punarnavām// </div>
            <div class="l">nāgaraṃ kṣīrakākolīṃ padmakaṃ bṛhatīdvayam/ </div>
            <div class="l">vīrāṃ śṛṅgāṭakaṃ bhavyamurumāṇaṃ nikocakam// </div>
            <div class="l">kharjūrākṣoṭavātāmamuñjātābhiṣukāṃstathā/ </div>
            <div class="l">etairghṛtāḍhake siddhe kṣaudraṃ śīte pradāpayet// </div>
            <div class="l">samyak siddhaṃ ca vijñāya suguptaṃ saṃnidhāpayet/ </div>
            <div class="l">kṛtarakṣāvidhiṃ caukṣe prāśayedakṣasaṃmitam// </div>
            <div class="l">pāṇḍurogaṃ jvaraṃ hikkāṃ svarabhedaṃ bhagandaram/ </div>
            <div class="l">pārśvaśūlaṃ kṣayaṃ kāsaṃ plīhānaṃ vātaśoṇitam// </div>
            <div class="l">kṣataśoṣamapasmāramaśmarīṃ śarkarāṃ tathā/ </div>
            <div class="l">sarvāṅgaikāṅgarogāṃśca mūtrasaṅgaṃ ca nāśayet// </div>
            <div class="l">balavarṇakaraṃ dhanyaṃ valīpalitanāśanam/ </div>
            <div class="l">jīvanīyamidaṃ sarpirvṛṣyaṃ vandhyāsutapradam// </div>
            <div class="l">drākṣāmadhu(dhū)katoyābhyāṃ siddhaṃ vā sasitopalam/ </div>
            <div class="l">pibedghṛtaṃ tathā kṣīraṃ guḍūcīsvarase śṛtam// </div>
            <div class="l">jīvakarṣabhakau medāmṛṣyaproktāṃ śatāvarīm/ </div>
            <div class="l">madhukaṃ madhuparṇīṃ ca kākolīdvayameva ca// </div>
            <div class="l">mudgamāṣākhyaparṇinyau daśamūlaṃ punarnavām/ </div>
            <div class="l">balāmṛtāvidārīśca sāśvagandhāśmabhedakāḥ// </div>
            <div class="l">eṣāṃ kaṣāyakalkābhyāṃ sarpistailaṃ ca sādhayet/ </div>
            <div class="l">lābhataśca vasāmajjadhānvaprātudavaiṣkiram// </div>
            <div class="l">caturguṇena payasā tat siddhaṃ vātaśoṇitam/ </div>
            <div class="l">sarvadehāśritaṃ hanti vyādhīn ghorāṃśca vātajān// </div>
            <div class="l">sthirā śvadaṃṣṭrā bṛhatī sārivā saśatāvarī/ </div>
            <div class="l">kāśmaryāṇyātmaguptā ca vṛścīro dve bale tathā// </div>
            <div class="l">eṣāṃ kvāthe catuḥkṣīraṃ pṛthak tailaṃ pṛthagvṛtam/ </div>
            <div class="l">medāśatāvarīyaṣṭijīvantījīvakarṣabhaiḥ// </div>
            <div class="l">paktvā mātrā tataḥ kṣīratriguṇā+adhyardhaśarkarā/ </div>
            <div class="l">khajena mathitā peyā vātarakte tridoṣaje// </div>
            <div class="l">tailaṃ payaḥ śarkarāṃ ca pāyayedvā sumūrcchitam/ </div>
            <div class="l">sarpistailasitākṣaudrairmiśraṃ vā+api pibet payaḥ// </div>
            <div class="l">aṃśumatyā śṛtaḥ prasthaḥ payaso dvisitopalaḥ/ </div>
            <div class="l">pāne praśasyate tadvat pippalīnāgaraiḥ śṛtaḥ// </div>
            <div class="l">balāśatāvalīrāsnādaśamūlaiḥ sapīlubhiḥ/ </div>
            <div class="l">śyāmairaṇḍasthirābhiśca vātārtighnaṃ śṛtaṃ payaḥ// </div>
            <div class="l">dhāroṣṇaṃ mūtrayuktaṃ vā kṣīraṃ doṣānulomanam/ </div>
            <div class="l">pibedvā satrivṛccūrṇaṃ pittaraktāvṛtānilaḥ// </div>
            <div class="l">kṣīreṇairaṇḍatailaṃ vā prayogeṇa pibennaraḥ/ </div>
            <div class="l">bahudoṣo virekārthaṃ jīrṇe kṣīraudanāśanaḥ// </div>
            <div class="l">&amp;kaṣāyamabhayānāṃ vā ghṛtabhṛṣṭaṃ pibennaraḥ/ </div>
            <div class="l">kṣīrānupānaṃ trivṛtācūrṇaṃ drākṣārasena vā// </div>
            <div class="l">kāśmaryaṃ trivṛtāṃ drākṣāṃ triphalāṃ saparūṣakām/ </div>
            <div class="l">śṛtaṃ pibedvirekāya lavaṇakṣaudrasaṃyutam// </div>
            <div class="l">triphalāyāḥ kaṣāyaṃ vā pibet kṣaudreṇa saṃyutam/ </div>
            <div class="l">dhātrīharidrāmustānāṃ kaṣāyaṃ vā kaphādhikaḥ// </div>
            <div class="l">yogaiśca kalpavihitairasakṛttaṃ virecayet/ </div>
            <div class="l">mṛdubhiḥ snehasaṃyuktairjñātvā vātaṃ malāvṛtam// </div>
            <div class="l">nirharedvā malaṃ tasya saghṛtaiḥ kṣīrabastibhiḥ/ </div>
            <div class="l">na hi bastisamaṃ kiṃcidvātaraktacikitsitam// </div>
            <div class="l">bastivaṃkṣaṇapārśvoruparvāsthijaṭharārtiṣu/ </div>
            <div class="l">udāvarte ca śasyante nirūhāḥ sānuvāsanāḥ// </div>
            <div class="l">dadyāttailāni cemāni bastikarmaṇi buddhimān/ </div>
            <div class="l">nasyābhyañjanasekeṣu dāhaśūlopaśāntaye// </div>
            <div class="l">&amp;madhuyaṣṭyāstulāyāstu kaṣāye pādaśeṣite/ </div>
            <div class="l">tailāḍhakaṃ samakṣīraṃ pacet kalkaiḥ palonmitaiḥ// </div>
            <div class="l">śatapuṣpāvarīmūrvāpayasyāgurucandanaiḥ/ </div>
            <div class="l">sthirāhaṃsapadīmāṃsīdvimedāmadhuparṇibhiḥ// </div>
            <div class="l">kākolīkṣīrakākolītāmalakyṛddhipadmakaiḥ/ </div>
            <div class="l">jīvakarṣabhajīvantītvakpatranakhavālakaiḥ// </div>
            <div class="l">prapauṇḍarīkamañjiṣṭhāsārivaindrīvitunnakaiḥ/ </div>
            <div class="l">catuṣprayogāttaddhanti tailaṃ mārutaśoṇitam// </div>
            <div class="l">sopadravaṃ sāṅgaśūlaṃ sarvagātrānugaṃ tathā/ </div>
            <div class="l">vātāsṛkpittadāhārtijvaraghnaṃ balavarṇakṛt// </div>
            <div class="l">iti madhuparṇyāditailam/ </div>
            <div class="l">madhukasya śataṃ drākṣā kharjūrāṇi parūṣakam/ </div>
            <div class="l">madhūkaudanapākyau ca prasthaṃ muñjātakasya ca// </div>
            <div class="l">kāśmaryāḍhakamityetaccaturdroṇe pacedapām/ </div>
            <div class="l">śeṣe+aṣṭabhāge pūte ca tasmiṃstailāḍhakaṃ pacet// </div>
            <div class="l">tathā++āmalakakāśmaryavidārīkṣurasaiḥ samaiḥ/ </div>
            <div class="l">caturdroṇena payasā kalkaṃ dattvā palonmitam// </div>
            <div class="l">kadambāmalakākṣoṭapadmabījakaśerukam/ </div>
            <div class="l">śṛṅgāṭakaṃ śṛṅgaveraṃ lavaṇaṃ pippalīṃ sitām// </div>
            <div class="l">jīvanīyaiśca saṃsiddhaṃ kṣaudraprasthena saṃsṛjet/ </div>
            <div class="l">nasyābhyañjanapāneṣu bastau cāpi niyojayet// </div>
            <div class="l">vātavyādhiṣu sarveṣu manyāstambhe hanugrahe/ </div>
            <div class="l">sarvāṅgaikāṅgavāte ca kṣatakṣīṇe kṣatajvare// </div>
            <div class="l">sukumārakamityetadvātāsrāmayanāśanam/ </div>
            <div class="l">svaravarṇakaraṃ tailamārogyabalapuṣṭidam// </div>
            <div class="l">iti sukumārakatailam/ </div>
            <div class="l">guḍūcīṃ madhukaṃ hrasvaṃ pañcamūlaṃ punarnavām/ </div>
            <div class="l">rāsnāmeraṇḍamūlaṃ ca jīvanīyāni lābhataḥ// </div>
            <div class="l">palānāṃ śatakairbhāgairbalāpañcaśataṃ tathā/ </div>
            <div class="l">kolabilvayavānmāṣānkulatthāṃśrāḍhakonmitān// </div>
            <div class="l">kāśmaryāṇāṃ suśuṣkāṇāṃ droṇaṃ droṇaśate+ambhasi/ </div>
            <div class="l">sādhayejjarjaraṃ dhautaṃ caturdroṇaṃ ca śeṣayet// </div>
            <div class="l">tailadroṇaṃ pacettena dattvā pañcaguṇaṃ payaḥ/ </div>
            <div class="l">piṣṭvā tripalikaṃ caiva candanośīrakeśaram// </div>
            <div class="l">patrailāgurukuṣṭhāni tagaraṃ madhuyaṣṭikām/ </div>
            <div class="l">mañjiṣṭhāṣṭapalaṃ caiva tat siddhaṃ sārvayogikam// </div>
            <div class="l">vātarakte kṣatakṣīṇe bhārārte kṣīṇaretasi/ </div>
            <div class="l">vepanākṣepabhagnānāṃ sarvāṅgaikāṅgarogiṇām// </div>
            <div class="l">yonidoṣamapasmāramunmādaṃ khañjapaṅgutām/ </div>
            <div class="l">hanyāt &amp;prasavanaṃ caitattailāgryamamṛtāhvayam// </div>
            <div class="l">ityamṛtādyaṃ tailam/ </div>
            <div class="l">padmavetasayaṣṭyāhvaphenilāpadmakotpalaiḥ/ </div>
            <div class="l">pṛthakpañcapalairdarbhabalācandanakiṃśukaiḥ// </div>
            <div class="l">jale śṛtaiḥ pacettailaprasthaṃ sauvīrasaṃmitam/ </div>
            <div class="l">lodhrakālīyakośīrajīvakarabhakeśaraiḥ// </div>
            <div class="l">madayantīlatāpatrapadmakeśarapadmakaiḥ/ </div>
            <div class="l">prapauṇḍarīkakāśmaryamāṃsīmedāpriyaṅgubhiḥ// </div>
            <div class="l">kuṅkumasya palārdhena mañjiṣṭhāyāḥ palena ca/ </div>
            <div class="l">mahāpadmamidaṃ tailaṃ vātāsṛgjvaranāśanam// </div>
            <div class="l">iti mahāpadmaṃ tailam/ </div>
            <div class="l">padmakośīrayaṣṭyāhvarajanīkvāthasādhitam/ </div>
            <div class="l">syāt piṣṭaiḥ sarjamañjiṣṭhāvīrākākolicandanaiḥ// </div>
            <div class="l">khuḍḍūkapadmakamidaṃ tailaṃ vātāsradāhanut/ </div>
            <div class="l">iti khuḍḍūkapadmakaṃ tailam/ </div>
            <div class="l">śatena yaṣṭimadhukāt sādhyaṃ daśaguṇaṃ payaḥ// </div>
            <div class="l">tasmiṃstaile caturdroṇe madhukasya palena tu/ </div>
            <div class="l">siddhaṃ madhukakāśmaryarasairvā vātaraktanut// </div>
            <div class="l">madhuparṇyāḥ palaṃ piṣṭvā tailaprasthaṃ caturguṇe/ </div>
            <div class="l">kṣīre sādhyaṃ śataṃ kṛtvā tadevaṃ madhukācchate// </div>
            <div class="l">siddhaṃ deyaṃ &amp;tridoṣe syādvātāsre śvāsakāsanut/ </div>
            <div class="l">hṛtpāṇḍurogavīsarpakāmalādāhanāśanam// </div>
            <div class="l">iti śatapākaṃ madhukatailam/ </div>
            <div class="l">balākaṣāyakalkābhyāṃ tailaṃ kṣīrasamaṃ pacet/ </div>
            <div class="l">&amp;sahasraṃ śatavāraṃ vā vātāsṛgvātaroganut// </div>
            <div class="l">rasāyanamidaṃ śreṣṭhamindriyāṇāṃ prasādanam/ </div>
            <div class="l">jīvanaṃ bṛṃhaṇaṃ svaryaṃ śukrāsṛgdoṣanāśanam// </div>
            <div class="l">iti sahasrapākaṃ śatapākaṃ vā balātailam/ </div>
            <div class="l">guḍūcīrasadugdhābhyāṃ tailaṃ drākṣārasena vā/ </div>
            <div class="l">siddhaṃ madhukakāśmaryarasairvā vātaraktanut// </div>
            <div class="l">āranālāḍhake tailaṃ pādasarjarasaṃ śṛtam/ </div>
            <div class="l">prabhūte khajitaṃ toye jvaradāhārtinut param// </div>
            <div class="l">samadhūcchiṣṭamāñjiṣṭhaṃ sasarjarasasārivam/ </div>
            <div class="l">piṇḍatailaṃ tadabhyaṅgādvātaraktarujāpaham// </div>
            <div class="l">iti piṇḍatailam/ </div>
            <div class="l">daśamūlaśṛtaṃ kṣīraṃ sadyaḥ śūlanivāraṇam/ </div>
            <div class="l">paribeko+anilaprāye tadvat koṣṇena sarpiṣā// </div>
            <div class="l">snehairmadhurasiddhairvā caturbhiḥ pariṣecayet/ </div>
            <div class="l">stambhākṣepakaśūlārtaṃ koṣṇairdāhe tu śītalaiḥ// </div>
            <div class="l">tadvadgavyāvikacchāgaiḥ kṣīraistailavimiśritaiḥ/ </div>
            <div class="l">kvāthairvā jīvanīyānāṃ pañcamūlasya vā bhiṣak// </div>
            <div class="l">drākṣekṣurasamadyāni dadhimastvamlakāñjikam/ </div>
            <div class="l">sekārthe taṇḍulakṣaudraśarkarāmbu ca śasyate// </div>
            <div class="l">kumudotpalapadmādyairmaṇihāraiḥ sacandanaiḥ/ </div>
            <div class="l">śītatoyānigairdāhe prokṣaṇaṃ sparśanaṃ hitam// </div>
            <div class="l">candrapādāmbusaṃsikte kṣaumapadmadalacchade/ </div>
            <div class="l">śayane pulinasparśaśītamārutavījite// </div>
            <div class="l">candanārdrastanakarāḥ priyā nāryaḥ priyaṃvadāḥ/ </div>
            <div class="l">sparśaśītāḥ sukhasparśā ghnanti dāhaṃ rujaṃ klamam// </div>
            <div class="l">sarāge saruje dāhe raktaṃ visrāvya lepayet/ </div>
            <div class="l">madhukāśvatthatvaṅmāṃsīvīrodumbaraśādvalaiḥ// </div>
            <div class="l">jalajairyavacūrṇairvā sayaṣṭyāhvapayoghṛtaiḥ/ </div>
            <div class="l">sarpiṣā jīvanīyairvā piṣṭairlepo+artidāhanut// </div>
            <div class="l">&amp;tilāḥ priyālo madhukaṃ bisaṃ mūlaṃ ca vetasāt/ </div>
            <div class="l">ājena payasā piṣṭaḥ pralepo dāharāganut// </div>
            <div class="l">prapauṇḍarīkamañjiṣṭhādārvīmadhukacandanaiḥ/ </div>
            <div class="l">sitopalairakāsaktumasūrośīrapadmakaiḥ// </div>
            <div class="l">lepo rugdāhavīsarparāgaśophanivāraṇaḥ/ </div>
            <div class="l">pittaraktottare tvete, lepān vātottare śṛṇu// </div>
            <div class="l">vātaghnaiḥ sādhitaḥ snigdhaḥ &amp;sakṣīramudgapāyasaḥ/ </div>
            <div class="l">tilasarṣapapiṇḍairvā+apyupanāho rujāpahaḥ// </div>
            <div class="l">audakaprasahānūpaveśavārāḥ susaṃskṛtāḥ/ </div>
            <div class="l">jīvanīyauṣadhaiḥ snehayuktāḥ syurupanāhane// </div>
            <div class="l">stambhatodarugāyāmaśothāṅgagrahanāśanāḥ/ </div>
            <div class="l">jīvanīyauṣadhaiḥ siddhā sapayaskā vasā+api vā// </div>
            <div class="l">ghṛtaṃ sahacarānmūlaṃ jīvantī cchāgalaṃ payaḥ/ </div>
            <div class="l">lepaḥ piṣṭāstilāstadvadbhṛṣṭāḥ payasi nirvṛtāḥ// </div>
            <div class="l">kṣīrapiṣṭamumālepameraṇḍasya phalāni ca/ </div>
            <div class="l">kuryācchūlanivṛttyarthaṃ śatāhvāmānale+adhike// </div>
            <div class="l">samūlāgracchadairaṇḍakvāthe dviprāsthikaṃ pṛthak/ </div>
            <div class="l">ghṛtaṃ tailaṃ vasā majjā cānūpamṛgapakṣiṇām// </div>
            <div class="l">kalkārthe jīvanīyāni gavyaṃ kṣīramathājakam/ </div>
            <div class="l">haridrotpalakuṣṭhailāśatāhvāś-&amp;vahanacchadān// </div>
            <div class="l">bilvamātrān pṛthak puṣpaṃ kākubhaṃ cāpi sādhayet/ </div>
            <div class="l">madhūcchiṣṭapalānyaṣṭau dadyācchīte+avatārite// </div>
            <div class="l">śūlenaiṣo+arditāṅgānāṃ lepaḥ sandhigate+anile/ </div>
            <div class="l">vātarakte cyute bhagne khañje kubje ca śasyate// </div>
            <div class="l">śophagauravakaṇḍvādyairyukte tvasmin kaphottare/ </div>
            <div class="l">mūtrakṣārasurāpakvaṃ vṛtamabhyañjane hitam// </div>
            <div class="l">padmakaṃ tvak samadhukaṃ sārivā ceti tairghṛtam/ </div>
            <div class="l">siddhaṃ samadhuśuktaṃ syāt sekābhyaṅge kaphottare// </div>
            <div class="l">&amp;kṣārastailaṃ gavāṃ mūtraṃ &amp;jalaṃ ca kaṭukaiḥ śṛtam/ </div>
            <div class="l">pariṣeke praśaṃsanti vātarakte kaphottare// </div>
            <div class="l">lepaḥ sarṣapanimbārkahiṃsrākṣīratilairhitaḥ/ </div>
            <div class="l">śreṣṭhaḥ &amp;siddhaḥ kapitthatvagghṛtakṣīraiḥ sasaktubhiḥ// </div>
            <div class="l">gṛhadhūmo vacā kuṣṭhaṃ śatāhvā rajanīdvayam/ </div>
            <div class="l">pralepaḥ śūlanudvātarakte vātakaphottare// </div>
            <div class="l">tagaraṃ tvak śatāhvailā kuṣṭhaṃ mustaṃ hareṇukā/ </div>
            <div class="l">dāru vyāghranakhaṃ cāmlapiṣṭaṃ vātakaphāsranut// </div>
            <div class="l">madhuśigrorhitaṃ tadvadbījaṃ dhānyāmlasaṃyutam/ </div>
            <div class="l">muhūrtaṃ liptamamlaiśca siñcedvātakaphottaram// </div>
            <div class="l">triphalāvyoṣapatrailātvakkṣīrīcitrakaṃ vacām/ </div>
            <div class="l">viḍaṅgaṃ pippalīmūlaṃ romaśaṃ vṛṣakatvacam// </div>
            <div class="l">ṛddhiṃ tāmalakīṃ cavyaṃ samabhāgāni peṣayet/ </div>
            <div class="l">kalyaṃ &amp;liptamayaspātre madhyāhne bhakṣayettataḥ// </div>
            <div class="l">varjayeddadhiśuktāni kṣīraṃ vairodhikāni ca/ </div>
            <div class="l">vātāsre sarvadoṣe+api hitaṃ śūlārdite param// </div>
            <div class="l">buddhvā sthānaviśeṣāṃśca doṣāṇāṃ ca balābalam/ </div>
            <div class="l">cikitsitamidaṃ kuryādūhāpohavikalpavit// </div>
            <div class="l">kupite mārgasaṃrodhānmedaso vā kaphasya vā/ </div>
            <div class="l">&amp;ativṛddhyā+anile nādau śastaṃ snehanabṛṃhaṇam// </div>
            <div class="l">vyāyāmaśodhanāriṣṭamūtrapānairvirecanaiḥ/ </div>
            <div class="l">takrābhayāprayogaiśca kṣapayet kaphamedasī// </div>
            <div class="l">bodhivṛkṣakaṣāyaṃ tu prapibenmadhunā saha/ </div>
            <div class="l">vātaraktaṃ jayatyāśu tridoṣamapi dāruṇam// </div>
            <div class="l">purāṇayavagodhūmasīdhvariṣṭasurāsavaiḥ/ </div>
            <div class="l">śilājatuprayogaiśca guggulormākṣikasya ca// </div>
            <div class="l">gambhīre raktamākrāntaṃ syāccettadvātavajjayet/ </div>
            <div class="l">paścādvāte kriyāṃ kuryādvātaraktaprasādanīm// </div>
            <div class="l">raktapittātivṛddhyā tu pākamāśu niyacchati/ </div>
            <div class="l">bhinnaṃ sravati vā raktaṃ vidagdhaṃ pūyameva vā// </div>
            <div class="l">tayoḥ kriyā vidhātavyā &amp;bhedaśodhanaropaṇaiḥ/ </div>
            <div class="l">kuryādupadravāṇāṃ ca kriyāṃ svāṃ svāccikitsitāt// </div>
          </div>
          <p id="CS.6.29.163"><a name="CS.6.29.163"><!--anchor--></a>tatra ślokāḥ---</p>
          <div class="lg">
            <div class="l">hetuḥ sthānāni mūlaṃ ca yasmāt prāyeṇa sandhiṣu/ </div>
            <div class="l">kupyati prāk ca yadrūpaṃ dvividhasya ca lakṣaṇam// </div>
            <div class="l">pṛthagbhinnasya liṅgaṃ ca doṣādhikyamupadravāḥ/ </div>
            <div class="l">sādhyaṃ yāpyamasādhyaṃ ca kriyā sādhyasya cākhilā// </div>
            <div class="l">vātaraktasya nirdiṣṭā samāsavyāsatastathā/ </div>
            <div class="l">maharṣiṇā+agniveśāya tathaivāvasthikī kriyā// </div>
          </div>
          <p><a name="idp13517840"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite cikitsitasthāne
            vātaśoṇitacikitsitaṃ nāmaikonatriṃśo+adhyāyaḥ//29// </p>
        </div>


        <div class="teidiv1" id="div2_body.1_div1.6_div2.30"><h3><a name="body.1_div1.6_div2.30"></a>6.30.  triṃśo+adhyāyaḥ/</h3>
          
          <p id="CS.6.30.1"><a name="CS.6.30.1"><!--anchor--></a>athāto yonivyāpaccikitsitaṃ vyākhyāsyāmaḥ// </p>
          <p id="CS.6.30.2"><a name="CS.6.30.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">divyatīrhtauṣadhimataścitradhātuśilāvataḥ/ </div>
            <div class="l">puṇye himavataḥ pārśve surasiddharṣisevite// </div>
            <div class="l">viharantaṃ tapoyogāttattvajñānārhtadarśinam/ </div>
            <div class="l">&amp;punarvasuṃ jitātmānamagniveśo+anu pṛṣṭavān// </div>
            <div class="l">bhagavan! yadapatyānāṃ mūlaṃ nāryaḥ paraṃ nṛṇām/ </div>
            <div class="l">taddhighāto gadaiścāsāṃ kriyate yonimāśritaiḥ// </div>
            <div class="l">tasmātteṣāṃ samutpattimutpannānāṃ ca lakṣaṇam/ </div>
            <div class="l">sauṣadhaṃ śrotumicchāmi prajānugrahakāmyayā// </div>
            <div class="l">iti śiṣyeṇa pṛṣṭastu provācarṣivaro+atrijaḥ/ </div>
            <div class="l">viṃśatirvyāpado yonernirdiṣṭā rogasaṃgrahe// </div>
            <div class="l">mithyācāreṇa tāḥ strīṇāṃ praduṣṭenārtavena ca/ </div>
            <div class="l">jāyante bījadoṣācca daivācca śṛṇu tāḥ pṛthak// </div>
            <div class="l">vātalāhāraceṣṭāyā vātalāyāḥ samīraṇaḥ/ </div>
            <div class="l">vivṛddho yonimāśritya yonestodaṃ savedanam// </div>
            <div class="l">stambhaṃ pipīlikāsṛptimiva karkaśatāṃ tathā/ </div>
            <div class="l">karoti suptimāyāsaṃ vātajāṃścāparān gadān// </div>
            <div class="l">sā syāt saśabdarukphenatanurūkṣārtavā+anilāt/ </div>
            <div class="l">vyāpatkaṭvamlalavaṇakṣārādyaiḥ pittajā bhavet// </div>
            <div class="l">dāhapākajvaroṣṇārtā nīlapītāsitārtavā/ </div>
            <div class="l">bhṛśoṣṇakuṇapasrāvā yoniḥ syātpittadūṣitā// </div>
            <div class="l">kapho+abhiṣyandibhirvṛddho yoniṃ ceddūṣayet striyāḥ/ </div>
            <div class="l">sa kuryāt picchilāṃ śītāṃ kaṇḍugrastālpavedanām// </div>
            <div class="l">pāṇḍuvarṇāṃ tathā pāṇḍupicchilārtavavāhinīm/ </div>
            <div class="l">samaśnantyā rasān sarvāndūṣayitvā trayo malāḥ// </div>
            <div class="l">yonigarbhāśayasthāḥ svairyoniṃ yuñjanti lakṣaṇaiḥ/ </div>
            <div class="l">sā bhaveddāhaśūlārtā śvetapicchilavāhinī// </div>
            <div class="l">raktapittakarairnāryā raktaṃ pittena dūṣitam/ </div>
            <div class="l">atipravartate yonyāṃ labdhe garbhe+api &amp;sāsṛjā// </div>
            <div class="l">yonigarbhāśayasthaṃ cet pittaṃ saṃdūṣayedasṛk/ </div>
            <div class="l">sā+arajaskā matā kārśyavaivarṇyajananī bhṛśam// </div>
            <div class="l">yonyāmadhāvanāt kaṇḍūṃ jātāḥ kurvanti jantavaḥ/ </div>
            <div class="l">sā syādacaraṇā kaṇḍvā tayā+atinarakāṅkṣiṇī// </div>
            <div class="l">pavano+ativyavāyena śophasuptirujaḥ striyāḥ/ </div>
            <div class="l">karoti kupito yonau sā cāticaraṇā matā// </div>
            <div class="l">maithunādatibālāyāḥ pṛṣṭhakaṭyūruvaṃkṣaṇam/ </div>
            <div class="l">rujan dūṣayate yoniṃ vāyuḥ prākcaraṇā hi sā// </div>
            <div class="l">garbhiṇyāḥ śleṣmalābhyāsācchardiniḥśvāsanigrahāt/ </div>
            <div class="l">vāyuḥ &amp;kruddhaḥ kaphaṃ yonimupanīya pradūṣayet// </div>
            <div class="l">pāṇḍuṃ satodamāsrāvaṃ śvetaṃ sravati vā kapham/ </div>
            <div class="l">kaphavātāmayavyāptā sā syādyonirupaplutā// </div>
            <div class="l">pittalāyā nṛsaṃvāse kṣavathūdgāradhāraṇāt/ </div>
            <div class="l">pittasaṃmūrcchito vāyuryoniṃ dūṣayati striyāḥ// </div>
            <div class="l">śūnā sparśākṣamā sārtirnīlapītamasṛk sravet/ </div>
            <div class="l">śroṇivaṃkṣaṇapṛṣṭhārtijvarārtāyāḥ pariplutā// </div>
            <div class="l">vegodāvartanādyonimudāvartayate+anilaḥ/ </div>
            <div class="l">sā rugārtā rajaḥ &amp;kṛcchreṇodāvṛttaṃ vimuñcati// </div>
            <div class="l">ārtave sā vimukte tu tatkṣaṇaṃ labhate sukham/ </div>
            <div class="l">rajaso gamanādūrdhvaṃ jñeyodāvartinī budhaiḥ// </div>
            <div class="l">akāle vāhamānāyā garbheṇa pihito+anilaḥ/ </div>
            <div class="l">karṇikāṃ janayedyonau śleṣmaraktena mūrcchitaḥ// </div>
            <div class="l">raktamārgāvarodhinyā &amp;sā tayā karṇinī matā/ </div>
            <div class="l">raukṣyādvāyuryadā garbhaṃ jātaṃ jātaṃ vināśayet// </div>
            <div class="l">duṣṭaśoṇitajaṃ nāryāḥ putraghnī nāma sā matā/ </div>
            <div class="l">vyavāyamatitṛptāyā bhajantyāstvannapīḍitaḥ// </div>
            <div class="l">vāyurmithyāsthitāṅgāyā yonisrotasi saṃsthitaḥ/ </div>
            <div class="l">vakrayatyānanaṃ &amp;yonyāḥ sā+asthimāṃsānilārtibhiḥ// </div>
            <div class="l">bhṛśārtirmaithunāśaktā yonirantarmukhī matā/ </div>
            <div class="l">garbhasthāyāḥ striyā raukṣyādvāyuryoniṃ pradūṣayan// </div>
            <div class="l">mātṛdoṣādaṇudvārāṃ kuryāt sūcīmukhī tu sā/ </div>
            <div class="l">vyavāyakāle rundhantyā vegān prakupito+anilaḥ// </div>
            <div class="l">kuryādviṇmūtrasaṅgārtiṃ śoṣaṃ yonimukhasya ca/ </div>
            <div class="l">ṣaḍahāt saptarātrādvā śukraṃ garbhāśayaṃ gatam// </div>
            <div class="l">sarujaṃ nīrujaṃ vā+api yā sravet sā tu vāminī/ </div>
            <div class="l">bījadoṣāttu garbhasthamārutopahatāśayā// </div>
            <div class="l">nṛdveṣiṇyastanī caiva ṣaṇḍhī syādanupakramā/ </div>
            <div class="l">viṣamaṃ duḥkhaśayyāyāṃ maithunāt kupito+anilaḥ// </div>
            <div class="l">garbhāśayasya yonyāśca mukhaṃ viṣṭambhayet striyāḥ/ </div>
            <div class="l">asaṃvṛtamukhī &amp;sārtī rūkṣaphenāsravāhinī// </div>
            <div class="l">māṃsotsannā mahāyoniḥ parvavaṃkṣaṇaśūlinī/ </div>
            <div class="l">ityetairlakṣaṇaiḥ proktā viṃśatiryonijā gadāḥ// </div>
            <div class="l">na śukraṃ dhārayatyebhirdoṣairyonirupadrutā/ </div>
            <div class="l">tasmādgarbhaṃ na gṛhṇāti strī gacchatyāmayān bahūn// </div>
            <div class="l">gulmārśaḥpradarādīṃśca vātādyaiścātipīḍanam/ </div>
            <div class="l">āsāṃ ṣoḍaśa yāstvantyā ādye dve pittadoṣaje// </div>
            <div class="l">pariplutā vāminī ca vātapittātmike mate/ </div>
            <div class="l">karṇinyupaplute vātakaphāccheṣāstu vātajāḥ// </div>
            <div class="l">dehaṃ vātādayastāsāṃ svairliṅgaiḥ pīḍayanti hi/ </div>
            <div class="l">snehanasvedabastyādi vātajāsvanilāpaham// </div>
            <div class="l">kārayedraktapitaghnaṃ śītaṃ pittakṛtāsu ca/ </div>
            <div class="l">śleṣmajāsu ca rūkṣoṣṇaṃ karma kuryādvicakṣaṇaḥ// </div>
            <div class="l">sannipāte vimiśraṃ tu saṃsṛṣṭāsu ca kārayet/ </div>
            <div class="l">snigdhasvinnāṃ tathā yoniṃ duḥsthitāṃ sthāpayetpunaḥ// </div>
            <div class="l">pāṇinā nāmayejjihmāṃ saṃvṛtāṃ vardhayet punaḥ/ </div>
            <div class="l">praveśayenniḥsṛtāṃ ca vivṛtāṃ parivartayet// </div>
            <div class="l">yoniḥ sthānāpavṛttā hi śalyabhūtā matā striyāḥ/ </div>
            <div class="l">sarvāṃ vyāpannayoniṃ tu karmabhirvamanādibhiḥ// </div>
            <div class="l">mṛdubhiḥ pañcabhirnārīṃ snigdhasvinnāmupācaret/ </div>
            <div class="l">sarvataḥ suviśuddhāyāḥ śeṣaṃ karma vidhīyate// </div>
            <div class="l">vātavyādhiharaṃ karma vātārtānāṃ sadā hitam/ </div>
            <div class="l">audakānūpajairmāṃsaiḥ kṣīraiḥ satilataṇḍulaiḥ// </div>
            <div class="l">savātaghnauṣadhairnāḍīkumbhīsvedairupācaret/ </div>
            <div class="l">aktāṃ lavaṇatailena sāśmaprastarasaṅkaraiḥ// </div>
            <div class="l">svinnāṃ koṣṇāmbusiktāṅgīṃ vātaghnairbhojayedrasaiḥ/ </div>
            <div class="l">balādroṇadvayakvāthe &amp;ghṛtatailāḍakaṃ pacet// </div>
            <div class="l">sthirāpayasyājīvantīvīrarṣabhakajīvakaiḥ/ </div>
            <div class="l">śrāvaṇīpippalīmudgapīlumāṣākhyaparṇibhiḥ// </div>
            <div class="l">śarkarākṣīrakākolīkākanāsābhireva ca/ </div>
            <div class="l">piṣṭaiścaturguṇakṣīre siddhaṃ peyaṃ yathābalam// </div>
            <div class="l">vātapittakṛtān rogān hatvā garbhaṃ dadhāti tat/ </div>
            <div class="l">kāśmaryatriphalādrākṣākāsamardaparūṣakaiḥ// </div>
            <div class="l">punarnavādvirajanīkākanāsāsahācaraiḥ/ </div>
            <div class="l">śatāvaryā guḍūcyāśca prasthamakṣasamairghṛtāt// </div>
            <div class="l">&amp;sādhitaṃ yonivātaghnaṃ garbhadaṃ paramaṃ pibet/ </div>
            <div class="l">&amp;pippalīkuñcikājājīvṛṣakaṃ saindhavaṃ vacām// </div>
            <div class="l">yavakṣārājamode ca śarkarāṃ citrakaṃ tathā/ </div>
            <div class="l">piṣṭvā &amp;sarpiṣi bhṛṣṭāni pāyayeta prasannayā// </div>
            <div class="l">yonipārśvārtihṛdrogagulmārśovinivṛttaye/ </div>
            <div class="l">vṛṣakaṃ mātuluṅgasya mūlāni madayantikām// </div>
            <div class="l">pibet salavaṇairmadyaiḥ pippalīkuñcike tathā/ </div>
            <div class="l">rāsnāśvadaṃṣṭrāvṛṣakaiḥ pibecchūle śṛtaṃ payaḥ// </div>
            <div class="l">guḍūcītriphalādantīkvāthaiśca pariṣecayet/ </div>
            <div class="l">saindhavaṃ tagaraṃ kuṣṭhaṃ bṛhatī devadāru ca// </div>
            <div class="l">samāṃśaiḥ sādhitaṃ kalkaistailaṃ dhāryaṃ rujāpaham/ </div>
            <div class="l">guḍūcīmālatīrāsnābalāmadhukacitrakaiḥ// </div>
            <div class="l">nidigdhikādevadāruyūthikābhiśca kārṣikaiḥ/ </div>
            <div class="l">tailaprasthaṃ gavāṃ mūtre kṣīre ca dviguṇe pacet// </div>
            <div class="l">vātārtāyāḥ picuṃ dadyādyonau ca praṇayettataḥ/ </div>
            <div class="l">vātārtānāṃ ca yonīnāṃ sekābhyaṅgapicukriyāḥ// </div>
            <div class="l">(&amp;uṣṇāḥ sigdhāḥ prakartavyāstailāni snehanāni ca/)
              hiṃsrākalkaṃ tu vātārtā koṣṇamabhyajya dhārayet/ </div>
            <div class="l">pañcavalkasya pittārtā śyāmādīnāṃ kaphāturā// </div>
            <div class="l">pittalānāṃ tu yonīnāṃ sekābhyaṅgapicukriyāḥ/ </div>
            <div class="l">śītāḥ pittaharāḥ kāryāḥ snehanārthaṃ ghṛtāni ca// </div>
            <div class="l">(&amp;pittaghnauṣadhasiddhāni kāryāṇi bhiṣajā tathā/)
              śatāvarīmūlatulāścatasraḥ saṃprapīḍayet// </div>
            <div class="l">rasena kṣīratulyena pacettena ghṛtāḍhakam/ </div>
            <div class="l">jīvanīyaiḥ śatāvaryā mṛdvīkābhiḥ parūṣakaiḥ// </div>
            <div class="l">piṣṭaiḥ priyālaiścākṣāṃśairdviyaṣṭimadhukairbhiṣak/ </div>
            <div class="l">siddhe śīte ca madhunaḥ pippalyāśca palāṣṭakam// </div>
            <div class="l">sitādaśapalonmiśrāllihyāt pāṇitalaṃ tataḥ/ </div>
            <div class="l">yonyasṛkśukradoṣaghnaṃ vṛṣyaṃ puṃsavanaṃ ca tat// </div>
            <div class="l">kṣataṃ kṣataṃ raktapittaṃ kāsaṃ śvāsaṃ halīmakam/ </div>
            <div class="l">kāmalāṃ vātaraktaṃ ca vīsarpaṃ hṛcchirograham// </div>
            <div class="l">unmādāratyapasmārān vātapittātmakāñjayet/ </div>
            <div class="l">iti bṛhacchatāvarīghṛtam/ </div>
            <div class="l">evameva kṣīrasarpirjīvanīyopasādhitam// </div>
            <div class="l">garbhadaṃ pittalānāṃ ca yonīnāṃ syādbhiṣagjitam/ </div>
            <div class="l">yonyāṃ śleṣmapraduṣṭāyāṃ vārtiḥ saṃśodhanī hitā// </div>
            <div class="l">vārāhe bahuśaḥ pitte bhāvitairlaktakaiḥ kṛtā/ </div>
            <div class="l">bhāvitaṃ payasā+arkasya yavacūrṇaṃ sasaindhavam// </div>
            <div class="l">vartiḥ kṛtā muhurdhāryā tataḥ secyā sukhāmbunā/ </div>
            <div class="l">pippalyā maricairmāṣaiḥ śatāhvākuṣṭhasaindhavaiḥ// </div>
            <div class="l">vartistulyā pradeśinyā dhāryā yoniviśodhanī/ </div>
            <div class="l">udumbaraśalāṭūnāṃ droṇamabdroṇasaṃyutam// </div>
            <div class="l">&amp;sapañcavaklakulakamālatīnimbapallavam/ </div>
            <div class="l">niśāṃ sthāpya jale tasmiṃstailaprasthaṃ vipācayet// </div>
            <div class="l">lākṣādhavapalāśatvaṅniryāsaiḥ śālmalena ca/ </div>
            <div class="l">piṣṭaiḥ siddhasya tailasya picuṃ yonau nidhāpayet// </div>
            <div class="l">saśarkaraiḥ kaṣāyaiśca śītaiḥ kurvīta secanam/ </div>
            <div class="l">picchilā vivṛtā kāladuṣṭā yoniśca dāruṇā// </div>
            <div class="l">&amp;saptāhācchudhyati kṣipramapatyaṃ cāpi vindati/ </div>
            <div class="l">udumbarasya dugdhena ṣaṭkṛtvo bhāvitāttilāt// </div>
            <div class="l">tailaṃ kvāthena tasyaiva siddhaṃ dhāryaṃ ca pūrvavat/ </div>
            <div class="l">dhātakyāmalakīpatrasrotojamadhukotpalaiḥ// </div>
            <div class="l">jambvāmramadhyakāsīsalodhrakaṭphalatindukaiḥ/ </div>
            <div class="l">saurāṣṭrikādāḍimatvagudumbaraśalāḍubhiḥ// </div>
            <div class="l">akṣamātrairajāmūtre kṣīre ca dviguṇe pacet/ </div>
            <div class="l">tailaprasthaṃ picuṃ dadyādyonau ca praṇayettataḥ// </div>
            <div class="l">kaṭīpṛṣṭhatrikābhyaṅgaṃ snehabastiṃ ca dāpayet/ </div>
            <div class="l">picchilā &amp;srāviṇī yonirviplutopaplutā tathā// </div>
            <div class="l">uttānā connatā śūnā sidhyet sasphoṭaśūlinī/ </div>
            <div class="l">karīradhavanimbarkaveṇukośāmrajāmbavaiḥ// </div>
            <div class="l">jiṅginīvṛṣamūlānāṃ kvāthairmārdvīkasīdhubhiḥ/ </div>
            <div class="l">saśuktairdhāvanaṃ mithairyonyāsrāvavināśanam// </div>
            <div class="l">kuryāt satakragomūtraśuktairvā triphalārasaiḥ/ </div>
            <div class="l">pippalyayorajaḥ pathyāprayogā madhunā hitāḥ// </div>
            <div class="l">śleṣmalāyāṃ kaṭuprāyāḥ samūtrā bastayo hitāḥ/ </div>
            <div class="l">pitte samadhurakṣīrā vāte tailāmlasaṃyutāḥ// </div>
            <div class="l">sannipātasamutthāyāḥ karma sādhāraṇaṃ hitam/ </div>
            <div class="l">raktayonyāmasṛgvarṇairanubandhaṃ samīkṣya ca// </div>
            <div class="l">tataḥ kuryādyathādoṣaṃ raktasthāpanamauṣadham/ </div>
            <div class="l">tilacūrṇaṃ dadhi ghṛtaṃ phāṇitaṃ śaukarī vasā// </div>
            <div class="l">kṣaudreṇa saṃyutaṃ peyaṃ vātasṛgdaranāśanam/ </div>
            <div class="l">varāhasya raso medyaḥ sakaulattho+anilādhike// </div>
            <div class="l">śarkarākṣaudrayaṣṭyāhvanāgarairvā yutaṃ dadhi/ </div>
            <div class="l">payasyotpalaśālūkabisakālīyakāmbudam// </div>
            <div class="l">sapayaḥśarkarākṣaudraṃ &amp;paittike+asṛgdare pibet/ </div>
            <div class="l">pāṭhā jambvāmrayormadhyaṃ śilodbhedaṃ rasāñjanam// </div>
            <div class="l">ambaṣṭhā śālmalīśleṣaṃ samaṅgāṃ vatsakatvacam/ </div>
            <div class="l">bāhlīkātiviṣe bilvaṃ mustaṃ lodhraṃ sagairikam// </div>
            <div class="l">kaṭvaṅgaṃ maricaṃ śuṇṭhīṃ mṛdvīkāṃ raktacandanam/ </div>
            <div class="l">kaṭphalaṃ vatsakānantādhātakīmadhukārjunam// </div>
            <div class="l">puṣyeṇoddhṛtya tulyāni sūkṣmacūrṇāni kārayet/ </div>
            <div class="l">tāni kṣaudreṇa saṃyojya pibettaṇḍulavāriṇā// </div>
            <div class="l">arśaḥsu cātisāreṣu raktaṃ yaccopaveśyate/ </div>
            <div class="l">doṣāgantukṛtā ye ca bālānāṃ tāṃśca nāśayet// </div>
            <div class="l">yonidoṣaṃ rajodoṣaṃ śvetaṃ nīlaṃ sapītakam/ </div>
            <div class="l">strīṇāṃ śyāvāruṇaṃ yacca prasahya vinivartayet// </div>
            <div class="l">cūrṇaṃ puṣyānugaṃ nāma hitamātreyapūjitam/ </div>
            <div class="l">iti puṣyānugacūrṇam/ </div>
            <div class="l">taṇḍulīyakamūlaṃ tu sakṣaudraṃ taṇḍulāmbunā// </div>
            <div class="l">rasāñjanaṃ ca lākṣāṃ ca chāgena payasā pibet/ </div>
            <div class="l">patrakalkau ghṛte bhṛṣṭau rājādanakapitthayoḥ// </div>
            <div class="l">pittānilaharau, paitte sarvathaivāsrapittajit/ </div>
            <div class="l">madhukaṃ triphalāṃ lodhraṃ mustaṃ saurāṣṭrikāṃ madhu// </div>
            <div class="l">madyairnimbaguḍūcyau vā kaphaje+asṛgdare pibet/ </div>
            <div class="l">virecanaṃ mahātiktaṃ paittike+asṛgdare pibet// </div>
            <div class="l">hitaṃ garbhaparisrāve yaccokataṃ tacc kārayet/ </div>
            <div class="l">kāśmaryakuṭajākvāthasiddhamuttarabastinā// </div>
            <div class="l">raktayonyarajaskānāṃ putraghnyāśca hitaṃ ghṛtam/ </div>
            <div class="l">&amp;mṛgājāvivarāhāsṛgdadhyamlaphalasarpiṣā// </div>
            <div class="l">arajaskā pibet siddhaṃ jīvanīyaiḥ payo+api vā/ </div>
            <div class="l">karṇinyacaraṇāśuṣkayoniprākcaraṇāsu ca// </div>
            <div class="l">kaphavāte ca dātavyaṃ tailamuttarabastinā/ </div>
            <div class="l">gopitte matsyapitte vā kṣaumaṃ triḥsaptabhāvitam// </div>
            <div class="l">madhunā kiṇvacūrṇaṃ vā dadyādacaraṇāpaham/ </div>
            <div class="l">srotasāṃ śodhanaṃ kaṇḍūkledaśophaharaṃ ca tat// </div>
            <div class="l">vātaghnaiḥ śatapākaiśca tailaiḥ prāgaticāriṇī/ </div>
            <div class="l">āsthāpyā cānuvāsyā ca svedyā cānilasūdanaiḥ// </div>
            <div class="l">snehadravyaistathā++āhārairupanāhaiśca yuktitaḥ/ </div>
            <div class="l">śatāhvāyavagodhūmakiṇvakuṣṭhapriyaṅgubhiḥ// </div>
            <div class="l">balākhuparṇikāśryāhvaiḥ saṃyāvo dhāraṇaḥ smṛtaḥ/ </div>
            <div class="l">vāminyupaplutānāṃ ca snehasvedādikaḥ kramaḥ// </div>
            <div class="l">kāryastataḥ snehapicustataḥ saṃtarpaṇaṃ bhavet/ </div>
            <div class="l">śallakījiṅginījambūdhavatvakpañcavalkalaiḥ// </div>
            <div class="l">kaṣāyaiḥ sādhitaḥ snehapicuḥ syādviplutāpahaḥ/ </div>
            <div class="l">karṇinyāṃ vartikā kuṣṭhapippalyarkāgrasaindhavaiḥ// </div>
            <div class="l">bastamūtrakṛtā dhāryā sarvaṃ ca śleṣmanuddhitam/ </div>
            <div class="l">traivṛtaṃ snehanaṃ svedo grāmyānūpaudakā rasāḥ// </div>
            <div class="l">daśamūlapayobastiścodāvartānilārtiṣu/ </div>
            <div class="l">traivṛtenānuvāsyā ca bastiścottarasaṃjñitaḥ// </div>
            <div class="l">etadeva mahāyonyāṃ srastāyāṃ ca vidhīyate/ </div>
            <div class="l">&amp;vasā rkṣavarāhāṇāṃ ghṛtaṃ ca mdhuraiḥ śṛtam// </div>
            <div class="l">&amp;pūrayitvā mahāyoniṃ badhnīyāt kṣaumalaktakaiḥ/ </div>
            <div class="l">prasrastāṃ sarpiṣā+abhyajya kṣīrasvinnāṃ praveśya ca// </div>
            <div class="l">badhnīyādveśavārasya piṇḍenāmūtrakālataḥ/ </div>
            <div class="l">yacca vātavikārāṇāṃ karmoktaṃ tacca kārayet// </div>
            <div class="l">sarvavyāpatsu matimānmahāyonyāṃ viśeṣataḥ/ </div>
            <div class="l">nahi vātādṛte yonirnārīṇāṃ saṃpraduṣyati// </div>
            <div class="l">śamayitvā tamanyasya kuryāddoṣasya meṣajam/ </div>
            <div class="l">rohītakānmūlakalkaṃ pāṇḍure+asṛgdare pibet// </div>
            <div class="l">jalenāmalakībījaṃ kalkaṃ vā sasitāmadhum/ </div>
            <div class="l">madhunā++āmalakāccūrṇaṃ rasaṃ vā &amp;lehayecca tām// </div>
            <div class="l">nyagrodhatvakkaṣāyeṇa lodhrakalkaṃ tatahā pibet/ </div>
            <div class="l">āsrāve kṣaumapaṭṭaṃ vā bhāvitaṃ tena dhārayet// </div>
            <div class="l">plakṣatvakcūrṇapiṇḍaṃ vā dhārayenmadhunā kṛtam/ </div>
            <div class="l">yonyā snehāktayā lodhrapriyaṅgumadhukasya vā// </div>
            <div class="l">dhāryā madhuyutā vartiḥ kaṣāyāṇāṃ ca sarvaśaḥ/ </div>
            <div class="l">srāvacchedārthamabhyaktāṃ dhūpayedvā ghṛtāplutaiḥ// </div>
            <div class="l">saralāgugguluyavaiḥ satailakaṭumatsyakaiḥ/ </div>
            <div class="l">kāsīsaṃ triphalā kāṃkṣī samaṅgā++āmrāsthi dhātakī// </div>
            <div class="l">paicchilye kṣaudrasaṃyuktaścūrṇo vaiśadyakārakaḥ/ </div>
            <div class="l">palāśasarjajambūtvaksamaṅgāmocadhātakīḥ// </div>
            <div class="l">sapicchilāpariklinnāstambhanaḥ kalka iṣyate/ </div>
            <div class="l">stabdhānāṃ karkaśānāṃ ca kāryaṃ mārdavakārakam// </div>
            <div class="l">dhārayedveśavāraṃ vā pāyasaṃ kṛśarāṃ tathā/ </div>
            <div class="l">durgandhānāṃ kaṣāyaḥ syāttauvaraḥ kalka eva vā// </div>
            <div class="l">cūrṇaṃ vā sarvagandhānāṃ pūtigandhāpakarṣaṇam/ </div>
            <div class="l">evaṃ yoniṣu śuddhāsu garbhaṃ vindanti yoṣitaḥ// </div>
            <div class="l">aduṣṭe prākṛte bīje jīvopakramaṇe sati/ </div>
            <div class="l">pañcakarmaviśuddhasya puruṣasyāpi cendriyam// </div>
            <div class="l">parīkṣya varṇairdoṣāṇāṃ duṣṭaṃ tadghnairupācaret/ </div>
            <div class="l">bhavanti cātra--- saliṅgā vyāpado yoneḥ sanidānacikitsitāḥ// </div>
            <div class="l">uktā vistarataḥ samyaṅguninā tattvadarśinā/ </div>
            <div class="l">punarevāgniveśastu papraccha bhiṣajāṃ varam// </div>
            <div class="l">ātreyamupasaṅgamya śukradoṣāstvayā+anagha!/ </div>
            <div class="l">rogādhyāye samuddiṣṭā hyaṣṭau puṃsāmaśeṣataḥ// </div>
            <div class="l">teṣāṃ hetuṃ bhiṣakśreṣṭha! duṣṭāduṣṭasya cākṛtim/ </div>
            <div class="l">cikitsitaṃ ca kārtsnyona klaibyaṃ yacca caturvidham// </div>
            <div class="l">upadraveṣu yonīnāṃ pradaro yaśca kīrtitaḥ/ </div>
            <div class="l">teṣāṃ nidānaṃ liṅgaṃ ca cikitsāṃ caiva tattvataḥ// </div>
            <div class="l">samāsavyāsamedena &amp;prabrūhi bhiṣajāṃvara!/ </div>
            <div class="l">tasmai śuśrūṣamāṇāya provāca munipuṅgavaḥ// </div>
            <div class="l">bījaṃ &amp;yasmādvyavāye tu harṣayonisamutthitam/ </div>
            <div class="l">śukraṃ pauruṣamityuktaṃ tasmādvakṣyāmi tacchṛṇu// </div>
            <div class="l">yathā bījamakālāmbukṛmikīṭāgnidūṣitam/ </div>
            <div class="l">na virohati saṃduṣṭaṃ tathā śukraṃ śarīriṇām// </div>
            <div class="l">ativyavāyadvyāyāmādasātmyānāṃ ca sevanāt/ </div>
            <div class="l">akāle vā+apyayonau vā maithunaṃ na ca gacchataḥ// </div>
            <div class="l">rūkṣatiktakaṣāyātilavaṇāmloṣṇasevanāt/ </div>
            <div class="l">&amp;nārīṇāmarasajñānāṃ gamanājjarayā tathā// </div>
            <div class="l"> cintāśokādavisrambhācchastrakṣāragnivibhramāt/ </div>
            <div class="l">&amp;bhayātkrodhādabhīcārādvyādhibhiḥ karśitasya ca// </div>
            <div class="l">vegāghātāt kṣatāccāpi dhātūnāṃ saṃpradūṣaṇāt/ </div>
            <div class="l">doṣāḥ pṛthak samastā vā prāpya retovahāḥ sirāḥ// </div>
            <div class="l">śukraṃ sṃdūṣayantyāśu tadvakṣyāmi vibhāgaśaḥ/ </div>
            <div class="l">phenilaṃ tanu rūkṣaṃ ca vivarṇaṃ pūti picchilam// </div>
            <div class="l">anyadhātūpasaṃsṛṣṭamavasādi tathā+aṣṭamam/ </div>
            <div class="l">phenilaṃ tanu rūkṣaṃ ca kṛcchreṇālpaṃ ca mārutāt// </div>
            <div class="l">bhavatyupahataṃ śukraṃ na tadgarbhāya kalpate/ </div>
            <div class="l">sanīlamathavā pītamatyuṣṇaṃ pūtigandhi ca// </div>
            <div class="l">dahalliṅgaṃ viniryāti śukraṃ pittena dūṣitam/ </div>
            <div class="l">śleṣmaṇā baddhamārgaṃ tu bhavatyatyarthapicchilam// </div>
            <div class="l">strīṇāmatyarthagamanādabhighātāt kṣatādapi/ </div>
            <div class="l">śukraṃ pravartate jantoḥ prāyeṇa rudhirānvayam// </div>
            <div class="l">vegasaṃdhāraṇācchukraṃ vāyunā vihataṃ pathi/ </div>
            <div class="l">kṛcchreṇa yāti grathitamavasādi tathā++āṣṭamam// </div>
            <div class="l">iti doṣāḥ samākhyātāḥ śukrasyāṣṭau salakṣaṇāḥ/ </div>
            <div class="l">snigdhaṃ ghanaṃ picchilaṃ ca madhuraṃ cāvidāhi ca// </div>
            <div class="l">retaḥ śuddhaṃ &amp;vijānīyācchvetaṃ sphaṭikasannibham/ </div>
            <div class="l">vājīkaraṇayogaistairupayogasukhairhitaiḥ// </div>
            <div class="l">raktapittaharairyogairyonivyāpadikaistathā/ </div>
            <div class="l">duṣṭaṃ yadā bhavecchukraṃ tadā tat samupācaret// </div>
            <div class="l">ghṛtaṃ ca jīvanīyaṃ yaccyavanaprāśa eva ca/ </div>
            <div class="l">girijasya prayogaśca retodoṣānapohati// </div>
            <div class="l">vātānvite hitāḥ śukre nirūhāḥ sānuvāsanāḥ/ </div>
            <div class="l">abhayāmalakīyaṃ ca paitte śastaṃ rasāyanam// </div>
            <div class="l">māgadhyamṛtalohānāṃ triphalāyā rasāyanam/ </div>
            <div class="l">kaphotthitaṃ śukradoṣaṃ hanyādbhallātakasya ca// </div>
            <div class="l">yadanyadhātusaṃsṛṣṭāṃ śukraṃ tadvīkṣya yuktitaḥ/ </div>
            <div class="l">yathādoṣāṃ prayuñjīta doṣadhātubhiṣagjitam// </div>
            <div class="l">sarpiḥ payo rasāḥ śāliryavagodhūmaṣaṣṭikāḥ/ </div>
            <div class="l">praśastāḥ śukradoṣeṣu bastikarma viśeṣataḥ// </div>
            <div class="l">ityaṣṭaśukradoṣāṇāṃ muninoktaṃ cikitsitam/ </div>
            <div class="l">retodoṣodbhavaṃ klaibyaṃ yasmācchuddhyaiva sidhyati// </div>
            <div class="l">tato vakṣyāmi te samyagagniveśa! yathātatham/ </div>
            <div class="l">bījadhvajopaghātābhyāṃ jarayā śukrasaṃkṣayāt// </div>
            <div class="l">klaibyaṃ saṃpadyate tasya śṛṇu sāmānyalakṣaṇam/ </div>
            <div class="l">saṅkalpapravaṇo nityaṃ priyāṃ vaśyāmapi striyam// </div>
            <div class="l">na yāti liṅgaśaitthilyāt kadācidyāti vā yadi/ </div>
            <div class="l">śvāsārtaḥ svinnagātraśca moghasaṅkalpaceṣṭitaḥ// </div>
            <div class="l">mlānaśiśnaśca &amp;nirbījaḥ syādetat klaibyalakṣaṇam/ </div>
            <div class="l">sāmānyalakṣaṇaṃ hyetadvistareṇa pravakṣyate// </div>
            <div class="l"> śītarūkṣālpasaṃkliṣṭa-&amp;viruddhājīrṇabhojanāt/ </div>
            <div class="l">śokacintābhayatrāsāt strīṇāṃ cātyarthasevanāt// </div>
            <div class="l">abhicārādavisrambhādrasādīnāṃ ca saṃkṣayāt/ </div>
            <div class="l">vātādīnāṃ ca vaiṣamyāttathaivānaśanācchramāt// </div>
            <div class="l">nārīṇāmarasajñatvāt pañcakarmāpacārataḥ/ </div>
            <div class="l">bījopaghātādbhavati pāṇḍuvarṇaḥ sudurbalaḥ// </div>
            <div class="l">alpaprāṇo+alpaharṣaśca pramadāsu bhavennaraḥ/ </div>
            <div class="l">hṛtpāṇḍurogatamakakāmalāśramapīḍitaḥ// </div>
            <div class="l">chardyatīsāraśūlārtaḥ kāsajvaranipīḍitaḥ/ </div>
            <div class="l">vījopaghātajaṃ klaibyaṃ dhvajabhaṅgakṛtaṃ śṛṇu// </div>
            <div class="l">atyamlalavaṇakṣāraviruddhāsātmyabhojanāt/ </div>
            <div class="l">atyambupānādviṣamāt piṣṭānnagurubhojanāt// </div>
            <div class="l">dadhikṣīrānūpamāṃsasevanādhyādhikarṣaṇāt/ </div>
            <div class="l">kanyānāṃ caiva gamanādayonigamanādapi// </div>
            <div class="l">&amp;dīrgharogāṃ cirotsṛṣṭāṃ tathaiva ca rajasvalām/ </div>
            <div class="l">durgandhāṃ duṣṭayoniṃ ca tathaiva ca &amp;parisrutām// </div>
            <div class="l">īdṛśīṃ pramadāṃ mohādyo gacchet kāmaharṣitaḥ/ </div>
            <div class="l">catuṣpadābhigamanācchephasaścābhighātataḥ// </div>
            <div class="l">adhāvanādvā meḍhrasya śastradantamakhakṣatāt/ </div>
            <div class="l">kāṣṭhaprahāraniṣpeṣācchūkānāṃ cātisevanāt// </div>
            <div class="l">retasaśca pratīghātāddhvajabhaṅgaḥ pravartate/ </div>
            <div class="l">(&amp;bhavanti yāni rūpāṇi tasya vakṣyāmyataḥ param/) śvayathurvedanā meḍhre
              rāgaścaivopalakṣyate// </div>
            <div class="l">sphoṭāśca tīvrā jāyante liṅgapāko bhavatyapi/ </div>
            <div class="l">māṃsavṛddhirbhaveccāsya vraṇāḥ kṣipraṃ bhavantyapi// </div>
            <div class="l">pulākodakasaṅkāśaḥ srāvaḥ śyāvāruṇaprabhaḥ/ </div>
            <div class="l">&amp;valayīkurute cāpi kaṭhinaśca parigrahaḥ// </div>
            <div class="l">jvarastṛṣṇā bhramo mūrcchā cchardiścāsyopajāyate/ </div>
            <div class="l">raktaṃ kṛṣṇaṃ sraveccāpi nīlamāvilalohitam// </div>
            <div class="l">agnineva ca dagdhasya tīvro dāhaḥ savedanaḥ/ </div>
            <div class="l">bastau vṛṣaṇayorvā+api sīvanyāṃ vaṅkṣaṇeṣu ca// </div>
            <div class="l">kadācitpicchilo vā+api pāṇḍuḥ srāvaśca jāyate/ </div>
            <div class="l">śvayathurjāyate mandaḥ stimito+alpaparisravaḥ// </div>
            <div class="l">cirācca pākaṃ vrajati śūghraṃ vā+atha pramucyate/ </div>
            <div class="l">jāyante krimayaścāpi klidyate pūtigandhi ca// </div>
            <div class="l">ciśīryate maṇiścāsya meḍhraṃ muṣkāvathāpi ca/ </div>
            <div class="l">dhvajabhaṅgakṛtaṃ klaibyamityetat samudāhṛtam// </div>
            <div class="l">&amp;etaṃ pañcavidhaṃ deciddhvajabhaṅgaṃ pracakṣate/ </div>
            <div class="l">klaibyaṃ jarāsaṃbhavaṃ hi pravakṣyāmyatha tacchṛṇu// </div>
            <div class="l">jaghanyamadhyapravaraṃ vayastrividhamucyate/ </div>
            <div class="l">atipravayasāṃ śukraṃ prāyaśaḥ kṣīyate nṛṇām// </div>
            <div class="l">rasādīnāṃ saṃkṣayācca tathaivāvṛṣyasevanāt/ </div>
            <div class="l">balavīryendiryāṇāṃ ca krameṇaiva parikṣayāt// </div>
            <div class="l">parikṣayādāyuṣaścāpyanāhārācchramāt klamāt/ </div>
            <div class="l">jarāsaṃbhavajaṃ klaibyamityetairhetubhirnṛṇām// </div>
            <div class="l">jāyate tena so+atyarhtaṃ kṣīṇadhātuḥ sudurbalaḥ/ </div>
            <div class="l">vivarṇo durbalo dīnaḥ kṣipraṃ vyādhimathāśnute// </div>
            <div class="l">etajjarāsaṃbhavaṃ hi caturthaṃ kṣayajaṃ śṛṇu/ </div>
            <div class="l">atīva cintanāccaiva śokātkrodhādbhayāttathā// </div>
            <div class="l">&amp;īrṣyotkaṇṭhāmadodvegān sadā viśati yo naraḥ/ </div>
            <div class="l">kṛśo vā sevate rūkṣamannapānaṃ tathauṣadham// </div>
            <div class="l">durbalaprakṛtiścaiva nirāhāro bhavedyadi/ </div>
            <div class="l">&amp;asātmyabhojanāccāpi hṛdaye yo vyavasthitaḥ// </div>
            <div class="l">rasaḥ pradhānadhāturhi kṣīyetāśu tato mṛṇām/ </div>
            <div class="l">raktādayaśca kṣīyante dhātavastasya dehinaḥ// </div>
            <div class="l">śukrāvasānāstebhyo+api śukraṃ dhāma paraṃ matam/ </div>
            <div class="l">cetaso vā+atiharṣeṇa vyavāyaṃ sevate+ati yaḥ// </div>
            <div class="l">tasyāśu kṣīyate śukraṃ tataḥ prāpnoti saṃkṣayam/ </div>
            <div class="l">ghoraṃ vyādhimavāpnoti maraṇaṃ vā sa gacchati// </div>
            <div class="l">śukraṃ tasmādviśeṣeṇa rakṣyamārogyamicchatā/ </div>
            <div class="l">evaṃ nidānaliṅgābhyāmuktaṃ klaibyaṃ caturvidham// </div>
            <div class="l">kecit klaibye tvasādhye dve dhvajabhaṅgakṣayodbhave/ </div>
            <div class="l">vadanti śephasaśchedādvṛṣaṇotpāṭanena ca// </div>
            <div class="l">mātāpitrorbījadoṣādaśubhaiścākṛtātmanaḥ/ </div>
            <div class="l">garbhasthasya yadā doṣāḥ prāpya retovahāḥ sirāḥ// </div>
            <div class="l">śoṣayantyāśu tannāśādretaścāpyupahanyate/ </div>
            <div class="l">tatra saṃpūrṇasarvāṅgaḥ sa bhavatyapumān pumān// </div>
            <div class="l">ete tvasādhyā vyākhyātāḥ sannipātasamucchrayāt/ </div>
            <div class="l">cikitsitamatastūrdhvaṃ samāsavyāsataḥ śṛṇu// </div>
            <div class="l">śukradoṣeṣu nirdiṣṭaṃ bheṣajaṃ yanmayā+anagha!/ </div>
            <div class="l">klaibyopaśāntaye kuryāt kṣīṇakṣatahitaṃ ca yat// </div>
            <div class="l">bastayaḥ kṣīrasarpīṃṣi vṛṣyayogāśca ye matāḥ/ </div>
            <div class="l">rasāyanaprayogāśca sarvānetān prayojayet// </div>
            <div class="l">samīkṣya dehadoṣāgnibalaṃ bheṣajakālavit/ </div>
            <div class="l">vyavāyahetuje klaibye tathā &amp;dhātuviparyayāt// </div>
            <div class="l">daivavyapāśrayaṃ caiva bheṣajaṃ &amp;cābhicāraje/ </div>
            <div class="l">samāsenaitaduddiṣṭaṃ bheṣajaṃ klaibyaśāntaye// </div>
            <div class="l">vistareṇa pravakṣyāmi klaibyānāṃ bheṣajaṃ punaḥ/ </div>
            <div class="l">susvinnasnigdhagātrasya snehayuktaṃ virecanam// </div>
            <div class="l">annāśanaṃ tataḥ kuryādathavā++āsthāpanaṃ punaḥ/ </div>
            <div class="l">pradadyānmatimān vaidyastatastamanuvāsayet// </div>
            <div class="l">palāśairaṇḍamustādyaiḥ paścādāsthāpayettataḥ/ </div>
            <div class="l">vājīkaraṇayogāśca pūrvaṃ ye samudāhṛtāḥ// </div>
            <div class="l">bhiṣajā te prayojyāḥ syuḥ klaibye bījopaghātaje/ </div>
            <div class="l">dhvajabhaṅgakṛtaṃ klaibyaṃ jñātvā tasyācaret kriyām// </div>
            <div class="l">pradehān pariṣekāṃśca kuryādvā raktamokṣaṇam/ </div>
            <div class="l">snehapānaṃ ca kurvīta sasnehaṃ ca virecanam// </div>
            <div class="l">&amp;anuvāsaṃ tataḥ kuryādathavā++āsthāpanaṃ punaḥ/ </div>
            <div class="l">vraṇavacca kriyāḥ sarvāstatra kuryādvicakṣaṇaḥ// </div>
            <div class="l">jarāsaṃbhavaje klaibye kṣayaje caiva kārayet/ </div>
            <div class="l">snehasvedopapannasya sasnehaṃ śodhanaṃ hitam// </div>
            <div class="l">kṣīrasarpirvṛṣyayogā bastayaścaiva yāpanāḥ/ </div>
            <div class="l">rasāyanaprayogāśca tayorbheṣajamucyate// </div>
            <div class="l">vistareṇaitaduddiṣṭaṃ klaibyānāṃ bheṣajaṃ mayā/ </div>
            <div class="l">yaḥ pūrvamuktaḥ pradaraḥ śṛṇu hetvādibhistu tam// </div>
            <div class="l">yā+atyarthaṃ sevate nārī lavaṇāmlagurūṇi ca/ </div>
            <div class="l">kaṭūnyatha vidāhīni snigdhāni piśitāni ca// </div>
            <div class="l">grāmyaudakāni medyāni kṛśarāṃ pāyasaṃ &amp;dadhi/ </div>
            <div class="l">śukramastusurādīni bhajantyāḥ kupito+anilaḥ// </div>
            <div class="l">&amp;raktaṃ pramāṇamutkramya garbhāśayagatāḥ sirāḥ/ </div>
            <div class="l">rajovahāḥ samāśritya raktamādāya tadrajaḥ// </div>
            <div class="l">yasmādvivardhayatyāśu &amp;rasabhāvādvimānatā/ </div>
            <div class="l">tasmādasṛgdaraṃ prāhuretattantraviśāradāḥ// </div>
            <div class="l">rajaḥ pradīryate yasmāt pradarastena sa smṛtaḥ/ </div>
            <div class="l">sāmānyataḥ samuddiṣṭaṃ kāraṇaṃ liṅgameva ca// </div>
            <div class="l">caturvidhaṃ vyāsatastu vātādyaiḥ sannipātataḥ/ </div>
            <div class="l">ataḥparaṃ pravakṣyāmi hetvākṛtibhiṣagjitam// </div>
            <div class="l">rūkṣādibhirmārutastu raktamādāya pūrvavat/ </div>
            <div class="l">kupitaḥ pradaraṃ kuryāllakṣaṇaṃ tasya me śṛṇu// </div>
            <div class="l">phenilaṃ tanu rūkṣaṃ ca śyāvaṃ cāruṇameva ca/ </div>
            <div class="l">kiṃśukodakasaṅkāśaṃ sarujaṃ vā+atha nīrujam// </div>
            <div class="l">kaṭivaṅkṣaṇahṛtpārśvapṛṣṭhaśroṇiṣu mārutaḥ/ </div>
            <div class="l">kurute vedanāṃ tīvrāmetadvātātmakaṃ viduḥ// </div>
            <div class="l">amloṣṇalavaṇakṣāraiḥ pittaṃ prakupitaṃ yadā/ </div>
            <div class="l">pūrvavat pradaraṃ kuryāt paittikaṃ liṅgataḥ śṛṇu// </div>
            <div class="l">sanīlamathavā pītamatyuṣṇamasitaṃ tathā/ </div>
            <div class="l">nitāntaraktaṃ sravati muhurmuhurathārtimat// </div>
            <div class="l">dāharāgatṛṣāmohajvarabhramasamāyutam/ </div>
            <div class="l">asṛgdaraṃ paittikaṃ syācchlaibmikaṃ tu pravakṣyate// </div>
            <div class="l">gurvādibhirhetubhiśca pūrvavat kupitaḥ kaphaḥ/ </div>
            <div class="l">pradaraṃ kurute tasya lakṣaṇaṃ tattvataḥ śṛṇu// </div>
            <div class="l">picchilaṃ pāṇḍuvarṇaṃ caguru snigdhaṃ ca śītalam/ </div>
            <div class="l">sravatyasṛk śleṣmalaṃ ca ghanaṃ mandarujākaram// </div>
            <div class="l">chardyarocakahṛllāsaśvāsakāsasamanvitam/ </div>
            <div class="l">(&amp;vakṣyate kṣīradoṣāṇāṃ sāmānyamiha kāraṇam// </div>
            <div class="l">yattadeva tridoṣasya kāraṇaṃ pradarasya tu/) triliṅgasaṃyutaṃ
              vidyānnaikāvasthamasṛgdaram// </div>
            <div class="l">nārī tvatiparikliṣṭā yadā prakṣīṇaśoṇitā/ </div>
            <div class="l">sarvahetusamācārādativṛddhastadā+anilaḥ// </div>
            <div class="l">raktamārgeṇa sṛjati &amp;pratyanīkabalaṃ kapham/ </div>
            <div class="l">durgandhaṃ picchilaṃ pītaṃ vidagdhaṃ pittatejasā// </div>
            <div class="l">vasāṃ medaśca yāvaddhi samupādāya vegavān/ </div>
            <div class="l">sṛjatyapatyamārgeṇa sarpirmajjavasopamam// </div>
            <div class="l">śaśvat sravatyathāsrāvaṃ tṛṣṇādāhajvarānvitām/ </div>
            <div class="l">kṣīṇaraktāṃ durbalāṃ sa tāmasādhyāṃ vivarjayet// </div>
            <div class="l">māsānniṣpicchadāhārti pañcarātrānubandhi ca/ </div>
            <div class="l">naivātibahu nātyalpamārtavaṃ śuddhamādiśet// </div>
            <div class="l">guñjāphalasavarṇaṃ ca &amp;padmālaktakasannibham/ </div>
            <div class="l">indragopakasaṅkāśamārtavaṃ śuddhamādiśet// </div>
            <div class="l">yonīnāṃ vātalādyānāṃ yaduktamiha bheṣajam/ </div>
            <div class="l">caturṇāṃ pradarāṇāṃ ca tat sarvaṃ kārayedbhiṣak// </div>
            <div class="l">raktatisāriṇāṃ yacca tathā śoṇitapittinām/ </div>
            <div class="l">raktārśasāṃ ca yat proktaṃ bheṣajaṃ tacca kārayet// </div>
            <div class="l">dhātrīstanastanyasaṃpaduktā vistarataḥ purā/ </div>
            <div class="l">stanyasaṃjananaṃ caiva stanyasya ca viśodhanam// </div>
            <div class="l">vātādiduṣṭe liṅgaṃ ca kṣīṇasya ca cikitsitam/ </div>
            <div class="l">tatsarvamuktaṃ ye tvaṣṭau kṣīradoṣāḥ prakīrtitāḥ// </div>
            <div class="l">vātādiṣveva tān vidyācchāstracakṣurbhiṣaktamaḥ/ </div>
            <div class="l">trividhāstu yataḥ śiṣyāstato vakṣyāmi vistaram// </div>
            <div class="l">ajīrṇāsātmyaviṣamaviruddhātyarthabhojanāt/ </div>
            <div class="l">lavaṇāmlakaṭukṣārapraklinnānāṃ ca sevanāt// </div>
            <div class="l">manaḥśarīrasaṃtāpādasvapnānniśi cintanāt/ </div>
            <div class="l">prāptavegapratīghātādaprāptodīraṇena ca// </div>
            <div class="l">paramānnaṃ guḍakṛtaṃ kṛśarāṃ dadhi &amp;mandakam/ </div>
            <div class="l">abhiṣyandīni māṃsāni grāmyānūpaudakāni ca// </div>
            <div class="l">bhuktvā bhuktvā divāsvapnānmadyasyātiniṣevaṇāt/ </div>
            <div class="l">&amp;anāyāsādabhīghātāt krodhāccātaṅkakarśanaiḥ// </div>
            <div class="l">doṣāḥ kṣīravahāḥ prāpya sirāḥ stanyaṃ pradūṣya ca/ </div>
            <div class="l">kuryuraṣṭavidhaṃ bhūyo doṣatastannibodha me// </div>
            <div class="l">vairasyaṃ phenasaṅghāto raukṣyaṃ cetyanilātmake/ </div>
            <div class="l">pittādvaivarṇyadaurgandhye snehapaicchilyagauravam// </div>
            <div class="l">kaphādbhavati rūkṣādyairanilaḥ svaiḥ prakopaṇaiḥ/ </div>
            <div class="l">kruddhaḥ kṣīrāśayaṃ prāpya rasaṃ &amp;stanyasya dūṣayet// </div>
            <div class="l">virasaṃ vātasaṃsṛṣṭaṃ kṛśībhavati tat piban/ </div>
            <div class="l">na &amp;cāsya svadate kṣīraṃ kṛcchreṇa ca vivardhate// </div>
            <div class="l">tathaiva vāyuḥ kupitaḥ stanyamantarviloḍayan/ </div>
            <div class="l">karoti phenasaṅghātaṃ &amp;tattu kṛcchrāt pravartate// </div>
            <div class="l">tena kṣāmasvaro bālo baddhaviṇmūtramārutaḥ/ </div>
            <div class="l">vātikaṃ śīrṣarogaṃ vā pīnasaṃ vā+adhigacchati// </div>
            <div class="l">pūrvavat kupitaḥ stanye snehaṃ śoṣayate+anilaḥ/ </div>
            <div class="l">rūkṣaṃ tat pibato raukṣyādbalahrāsaḥ prajāyate// </div>
            <div class="l">pittamuṣṇādibhiḥ kruddhaṃ stanyāśayamabhiplutam/ </div>
            <div class="l">karoti stanyavaivarṇyaṃ nīlapītāsitādikam// </div>
            <div class="l">vivarṇagātraḥ svinnaḥ syāttṛṣṇālurbhinnaviṭ śiśuḥ/ </div>
            <div class="l">nityamuṣṇaśarīraśca nābhinandati taṃ stanam// </div>
            <div class="l">pūrvavat kupite pitte daurgandhyaṃ kṣīramṛcchati/ </div>
            <div class="l">pāṇḍvāmayastatpibataḥ kāmalā ca bhavecchiśoḥ// </div>
            <div class="l">kruddho gurvādibhiḥ śleṣmā kṣīrāśayagataḥ striyāḥ/ </div>
            <div class="l">snehānvitatvāttatkṣīramatisnigdhaṃ karoti tu// </div>
            <div class="l">chardanaḥ kunthanastena lālālurjāyate śiśuḥ/ </div>
            <div class="l">nityopadigdhaiḥ &amp;srotobhirnidrāklamasamanvitaḥ// </div>
            <div class="l">śvāsakāsaparītastu prasekatamakānvitaḥ/ </div>
            <div class="l">abhibhūya kaphaḥ stanyaṃ picchilaṃ kurute yadā// </div>
            <div class="l">lālāluḥ śūnavaktrākṣirjaḍaḥ syāttat pibañchiśuḥ/ </div>
            <div class="l">kaphaḥ kṣīrāśayagato gurutvāt kṣīragauravam// </div>
            <div class="l">&amp;karoti guru tat pītvā bālo hṛdrogamṛcchati/ </div>
            <div class="l">anyāṃśca vividhānrogānkuryātkṣīrasamāśritān// </div>
            <div class="l">kṣīre vātādibhirduṣṭe saṃbhavanti tadātmakāḥ/ </div>
            <div class="l">tatrādau stanyaśuddhyarthaṃ dhātrīṃ snehopapāditām// </div>
            <div class="l">saṃsvedya vidhivadvaidyo vamanenopapādayet/ </div>
            <div class="l">vacāpriyaṅguyaṣṭyāhvaphalavatsakasarṣapaiḥ// </div>
            <div class="l">kalkairnimbapaṭolānāṃ kvāthaiḥ salavaṇairvamet/ </div>
            <div class="l">samyagvāntāṃ yathānyāyaṃ kṛtasaṃsarjanāṃ tataḥ// </div>
            <div class="l">doṣakālabalāpekṣī snehayitvā virecayet/ </div>
            <div class="l">trivṛtāmabhayāṃ vā+api triphalārasasaṃyutām// </div>
            <div class="l">pāyayenmadhusaṃyuktāmabhayāṃ vā+api kevalām/ </div>
            <div class="l">(&amp;pāyayenmūtrasaṃyuktāṃ virekārthaṃ ca śāstravit//) </div>
            <div class="l"> samyagviriktāṃ matimān kṛtasaṃsarjanāṃ punaḥ/ </div>
            <div class="l">tato &amp;doṣāvaśeṣaghnairannapānairupācaret// </div>
            <div class="l">śālayaḥ ṣaṣṭikā vā syuḥ śyāmākā bhojane hitāḥ/ </div>
            <div class="l">priyaṅgavaḥ koradūṣā yavā veṇuyavāstathā// </div>
            <div class="l">vaṃśavetrakalāyāśca &amp;śākārthe snehasaṃskṛtāḥ/ </div>
            <div class="l">mudgān masūrān yūṣārthe kulatthāṃśca prakalpayet// </div>
            <div class="l">nimbavetrāgrakulakavārtākāmalakaiḥ śṛtān/ </div>
            <div class="l">savyoṣasaindhavān yūṣāndāpayetstanyaśodhanān// </div>
            <div class="l">śaśān kapiñjilāneṇān saṃskṛtāṃśca pradāpayet/ </div>
            <div class="l">śārṅgeṣṭāsaptaparṇatvagaśvagandhāśṛtaṃ jalam// </div>
            <div class="l">pāyayetāthavā stanyaśuddhaye rohiṇīśṛtam/ </div>
            <div class="l">amṛtāsaptaparṇatvakkvāthaṃ caiva sanāgaram// </div>
            <div class="l">kirātatiktakakvāthaṃ ślokapāderitān pibet/ </div>
            <div class="l">trīnetānstanyaśuddhyarthamiti sāmānyabheṣajam// </div>
            <div class="l">kīrtitaṃ stanyadoṣāṇāṃ pṛthaganyaṃ nibodhata/ </div>
            <div class="l">pāyayedvirasakṣīrāṃ drākṣāmadhukasārivāḥ// </div>
            <div class="l">ślakṣṇapiṣṭāṃ payasyāṃ ca samāloḍya sukhāmbunā/ </div>
            <div class="l">pañcakolakulatthaiśca piṣṭairālepayet stanau// </div>
            <div class="l">śuṣkau prakṣālya nirduhyāttathā stanyaṃ viśudhyati/ </div>
            <div class="l">phenasaṅghātavatkṣīraṃ yasyāstāṃ pāyayet striyam// </div>
            <div class="l">&amp;pāṭhānāgaraśārṅgeṣṭāmūrvāḥ piṣṭvā sukhāmbunā/ </div>
            <div class="l">añjanaṃ &amp;nāgaraṃ dāru bilvamūlaṃ priyaṅgavaḥ// </div>
            <div class="l">stanayoḥ pūrvavat kāryaṃ lepanaṃ kṣīraśodhanam/ </div>
            <div class="l">kirātatiktakaṃ śuṇṭhīṃ sāmṛtāṃ kvāthayedbhiṣak// </div>
            <div class="l">taṃ kvāthaṃ pāyayeddhātrīṃ stanyadoṣanibarhaṇam/ </div>
            <div class="l">stanau cālepayet piṣṭairyavagodhūmasarṣapaiḥ// </div>
            <div class="l">ṣaḍvirekāśritīyoktairauṣadhaiḥ stanyaśodhanaiḥ/ </div>
            <div class="l">&amp;rūkṣakṣīrā pibet kṣīraṃ tairvā siddhaṃ ghṛtaṃ pibet// </div>
            <div class="l">pūrvavajjīvakādyaṃ ca pañcamūlaṃ pralepanam/ </div>
            <div class="l">stanayoḥ saṃvidhātavyaṃ sukhoṣṇaṃ stanyaśodhanam// </div>
            <div class="l">yaṣṭīmadhukamṛdvīkāpayasyāsindhuvārikāḥ/ </div>
            <div class="l">śītāmbunā pibetkalkaṃ kṣīravaivarṇyanāśanam// </div>
            <div class="l">drākṣāmadhukakalkena stanau cāsyāḥ pralepayet/ </div>
            <div class="l">prakṣālya vāriṇā caiva &amp;nirduhyāttau punaḥ punaḥ// </div>
            <div class="l">viṣāṇikājaśṛṅgyau ca triphalāṃ rajanīṃ vacām/ </div>
            <div class="l">pibecchītāmbunā piṣṭvā kṣīradaurgandhyanāśinīm// </div>
            <div class="l">lihyādvā+apyabhayācūrṇaṃ savyoṣaṃ mākṣikaplutam/ </div>
            <div class="l">kṣīradaurgandhyanāśārthaṃ dhātrī pathyāśinī tathā// </div>
            <div class="l">sārivośīramañjiṣṭhāśleṣmātakakucandanaiḥ/ </div>
            <div class="l">&amp;patrāmbucandanośīraiḥ stanau cāsyāḥ pralepayet// </div>
            <div class="l">&amp;snigdhakṣīrā dārumustapāṭhāḥ piṣṭvā sukhāmbunā/ </div>
            <div class="l">pītvā sasaindhavāḥ kṣipraṃ kṣīraśuddhimavāpnuyāt// </div>
            <div class="l">pāyayet picchilakṣīrāṃ śārṅgeṣṭāmabhayāṃ vacām/ </div>
            <div class="l">mustanāgarapāṭhāśca pītāḥ stanyaviśodhanāḥ// </div>
            <div class="l">takrāriṣṭaṃ pibeccāpi yaduktaṃ gudajāpaham/ </div>
            <div class="l">vidārībilvamadhukaiḥ stanau cāsyāḥ pralepayet// </div>
            <div class="l">trāyamāṇāmṛtānimbapaṭolatriphalāśṛtam/ </div>
            <div class="l">gurukṣīrā pibedāśu stanyadoṣaviśuddhaye// </div>
            <div class="l">pibedvā pippalīmūlacavyacitrakanāgaram/ </div>
            <div class="l">balānāgaraśārṅgeṣṭāmūrvābhirlepayet stanau// </div>
            <div class="l">pṛśniparṇī payasyābhyāṃ stanau cāsyāḥ pralepayet/ </div>
            <div class="l">aṣṭāvete kṣīradoṣā hetulakṣaṇabheṣajaiḥ// </div>
            <div class="l">nirdiṣṭāḥ kṣīradoṣotthāstathoktāḥ kecidāmayāḥ/ </div>
            <div class="l">doṣadūṣyamalāścaiva mahatāṃ vyādhayaśca ye// </div>
            <div class="l">ta eva &amp;sarve bālānāṃ mātrā tvalpatarā matā/ </div>
            <div class="l">nivṛttirvamanādīnāṃ mṛdutvaṃ paratantratām// </div>
            <div class="l">vākceṣṭayorasāmarthyaṃ vīkṣya bāleṣu śāstravit/ </div>
            <div class="l">bheṣajaṃ svalpamātraṃ tu yathāvyādhi prayojayet// </div>
            <div class="l">madhurāṇi kaṣāyāṇi kṣīravanti mṛdūni ca/ </div>
            <div class="l">prayojayedbhiṣagbāle matimānapramādataḥ// </div>
            <div class="l">atyarhtasnigdharūkṣoṣṇamamlaṃ kaṭuvipāki ca/ </div>
            <div class="l">guru cauṣadhapānānnametadbāleṣu garhitam// </div>
            <div class="l">samāsāt sarvarogāṇāmetadbāleṣu bheṣajam/ </div>
            <div class="l">nirdiṣṭaṃ śāstravidvaidyaḥ &amp;pravivicya prayojayet// </div>
          </div>
          <p id="CS.6.30.288"><a name="CS.6.30.288"><!--anchor--></a>bhavanti cātra--- </p>
          <div class="lg">
            <div class="l">iti sarvavikārāṇāmuktametaccikitsitam/ </div>
            <div class="l">sthānametaddhi tantrasya rahasyaṃ &amp;paramuttamam// </div>
            <div class="l">asmin saptadaśādhyāyāḥ kalpāḥ siddhaya eva ca/ </div>
            <div class="l">nāsādyante+agniveśasya tantre carakasaṃskṛte// </div>
            <div class="l">tānetān kāpilabaliḥ śeṣān dṛḍhabalo+akarot/ </div>
            <div class="l">tantrasyāsya mahārthasya pūraṇārthaṃ yathātatham// </div>
            <div class="l">rogā ye+apyatra noddiṣṭā bahutvānnāmarūpataḥ/ </div>
            <div class="l">teṣāmapyetadeva syāddoṣādīn vīkṣya bheṣajam// </div>
            <div class="l">doṣadūṣyanidānānāṃ viparītaṃ hitaṃ dhruvam/ </div>
            <div class="l">uktānuktān gadān sarvān samyagyuktaṃ niyacchati// </div>
            <div class="l">deśakālapramāṇānāṃ sātmyāsātmyasya caiva hi/ </div>
            <div class="l">samyagyogo+anyathā hyeṣāṃ pathyamapyanyathā bhavet// </div>
            <div class="l">āsyādāmāśayasthān hi rogān nastaḥśirogatān/ </div>
            <div class="l">gudāt pakvāśayasthāṃśca &amp;hantyāśu dattamauṣadham// </div>
            <div class="l">śarīrāvayavottheṣu visarpapiḍakādiṣu/ </div>
            <div class="l">&amp;yathādeśaṃ pradehādi śamanaṃ syādviśeṣataḥ// </div>
            <div class="l"> &amp;dināturauṣadhavyādhijīrṇaliṅgartvavekṣaṇam/ </div>
            <div class="l">kālaṃ vidyāddināvekṣaḥ pūrvāhṇe vanamaṃ yathā// </div>
            <div class="l">rogyavekṣo yathā prātarviranno balavān pibet/ </div>
            <div class="l">bheṣajaṃ laghupathyānnairyuktamadyāttu durbalaḥ// </div>
            <div class="l">bhaiṣajyakālo bhuktādau madhye paścānmuhurmuhuḥ/ </div>
            <div class="l">sāmudgaṃ bhaktasaṃyuktaṃ grāsagrāsāntare daśa// </div>
            <div class="l">apāne viguṇe pūrvaṃ, samāne madhyambhojanam/ </div>
            <div class="l">&amp;vyāne tu prātaraśitamudāne bhojanottaram// </div>
            <div class="l">vāyau prāṇe praduṣṭe tu grāsagrāsāntariṣyate/ </div>
            <div class="l">śvāsakāsapipāsāsu tvavacāryaṃ muhurmuhuḥ// </div>
            <div class="l">sāmudgaṃ hikkine deyaṃ laghunā+annena saṃyutam/ </div>
            <div class="l">saṃbhojyaṃ tvauṣadhaṃ bhojyairvicitrairarucau hitam// </div>
            <div class="l">jvare peyāḥ kaṣāyāśca kṣīraṃ sarpirvirecanam/ </div>
            <div class="l">ṣaḍahe ṣāḍahe deyaṃ kālaṃ vīkṣyāmayasya ca// </div>
            <div class="l">kṣudvegamokṣau laghutā viśuddhirjīrṇalakṣaṇam/ </div>
            <div class="l">tadā bheṣajamādeyaṃ syāddhi doṣavadanyathā// </div>
            <div class="l">cayādayaśca doṣāṇāṃ varjyaṃ sevyaṃ ca yatra yat/ </div>
            <div class="l">rtāvavekṣyaṃ yat karma pūrvaṃ sarvamudāhṛtam// </div>
            <div class="l">(&amp;CS.6.30.305/ upakramāṇāṃ karaṇaṃ pratiṣedhe ca kāraṇam/ </div>
            <div class="l">vyākhyātamabalānāṃ savikalpānāmavekṣaṇe// </div>
            <div class="l">muhurmuhuśca rogāṇāmavasthāmāturasya ca/ </div>
            <div class="l">avekṣamāṇastu bhiṣak cikitsāyāṃ na muhyati//) </div>
            <div class="l"> ityevaṃ ṣaḍvidhaṃ kālamanavekṣya bhiṣagjitam/ </div>
            <div class="l">prayuktamahitāya syāt sasyasyākālavarṣavat// </div>
            <div class="l">vyādhīnāmṛtvahorātravayasāṃ bhojanasya ca/ </div>
            <div class="l">viśeṣo bhidyate yastu kālāvekṣaḥ sa ucyate// </div>
            <div class="l">vasante śleṣmajā rogāḥ śaratkāle tu pittajāḥ/ </div>
            <div class="l">varṣāsu vātikāścaiva prāyaḥ prādurbhavanti hi// </div>
            <div class="l">niśānte divasānte ca varṣānte vātajā gadāḥ/ </div>
            <div class="l">prātaḥ kṣapādau kaphajāstayormadhye tu pittajāḥ// </div>
            <div class="l">vayontamadhyaprathame vātapittakaphāmayāḥ/ </div>
            <div class="l">balavanto bhavantyeva svabhāvādvayaso nṛṇām// </div>
            <div class="l">jīrṇānte vātajā rogā jīryamāṇe tu pittajāḥ/ </div>
            <div class="l">śleṣmajā bhuktamātre tu labhante prāyaśo balam// </div>
            <div class="l">nālpaṃ hantyauṣadhaṃ vyādhiṃ yathā++āpo+alpā mahānalam/ </div>
            <div class="l">doṣavaccātimātraṃ syātsasyasyātyudakaṃ yathā// </div>
            <div class="l">saṃpradhārya balaṃ tasmādāmayasyauṣadhasya ca/ </div>
            <div class="l">naivātibahu nātyalpaṃ bhaiṣajyamavacārayet// </div>
            <div class="l">aucityādyasya yat sātmyaṃ deśasya puruṣasya ca/ </div>
            <div class="l">apathyamapi naikāntāttattyajaṃllabhate sukham// </div>
            <div class="l">vāhlīkāḥ pahlavāścīnāḥ śūlīkā yavanāḥ śakāḥ/ </div>
            <div class="l">māṃsagodhūmamādhvīkaśastravaiśvānarocitāḥ// </div>
            <div class="l">&amp;matsyasātmyāstathā prācyāḥ kṣīrasātmyāśca saindhavāḥ/ </div>
            <div class="l">&amp;aśmakāvantikānāṃ tu tailāmlaṃ sātmyamucyate// </div>
            <div class="l">&amp;kandamūlaphalaṃ sātmyaṃ vidyānmalayavāsinām/ </div>
            <div class="l">sātmyaṃ dakṣiṇataḥ peyā &amp;manthaścottarapaścime// </div>
            <div class="l">madhyadeśe bhavet sātmyaṃ yavagodhūmagorasāḥ/ </div>
            <div class="l">teṣāṃ tatsātmyayuktāni bhaiṣajānyavacārayet// </div>
            <div class="l">sātmyaṃ hyāśu balaṃ dhatte nātidoṣaṃ ca bahvapi/ </div>
            <div class="l">yogaireva cikitsan hi deśādyajño+aparādhyati// </div>
            <div class="l">vayobalaśarīrādibhedā hi bahavo &amp;matāḥ/ </div>
            <div class="l">tathā+antaḥsandhimārgāṇāṃ doṣāṇāṃ gūḍhacāriṇām// </div>
            <div class="l">bhavet kadācit kāryā+api viruddhābhimatā kriyā/ </div>
            <div class="l">pittamantargataṃ &amp;gūḍhaṃ svedasekopanāhanaiḥ// </div>
            <div class="l">nīyate bahiruṣṇairhi tathoṣṇaṃ śamayanti te/ </div>
            <div class="l">bāhyaiśca śītaiḥ sekādyairūṣmā+antaryāti pīḍitaḥ// </div>
            <div class="l">so+antargūḍhaṃ kaphaṃ hanti śītaṃ śītaistathā jayet/ </div>
            <div class="l">ślakṣṇapiṣṭo ghano lepaścandanasyāpi dāhakṛt// </div>
            <div class="l">tvaggatasyoṣmaṇo rodhācchītakṛccānyathā+aguroḥ/ </div>
            <div class="l">chardighnī makṣikāviṣṭhā makṣikaiva tu vāmayet// </div>
            <div class="l">dravyeṣu svinnajagdheṣu caiva teṣveva vikriyā/ </div>
            <div class="l">tasmāddoṣauṣadhādīni parīkṣya daśa tattvataḥ// </div>
            <div class="l">kuryāccikitsitaṃ prājño na yogaireva kevalam/ </div>
            <div class="l">nivṛtto+api punarvyādhiḥ svalpenāyāti hetunā// </div>
            <div class="l">kṣīṇe mārgīkṛte dehe śeṣaḥ sūkṣma ivānalaḥ/ </div>
            <div class="l">tasmāttamanubadhnīyāt prayogeṇānapāyinā// </div>
            <div class="l">siddhyarthaṃ prākprayuktasya siddhasyāpyauṣadhasya tu/ </div>
            <div class="l">kāṭhinyādūnabhāvādvā doṣo+antaḥ kupito mahān// </div>
            <div class="l">pathyairmṛdvalpatāṃ nīto mṛdudoṣakaro bhavet/ </div>
            <div class="l">pathyamapyaśnatastasmādyo vyādhirupajāyate// </div>
            <div class="l">jñātvaivaṃ vṛddhimabhyāsamathavā tasya kārayet/ </div>
            <div class="l">sātatyātsvādvabhāvādvā pathyaṃ dveṣyatvamāgatam// </div>
            <div class="l">kalpanāvidhibhistaistaiḥ priyatvaṃ gamayet punaḥ/ </div>
            <div class="l">manaso+arthānukūlyāddhi tuṣṭirūrjā rucirbalam// </div>
            <div class="l">sukhopabhogatā ca syādvyādheścāto balakṣayaḥ/ </div>
            <div class="l">laulyāddoṣakṣayādvyādhervaidharmyāccāpi yā ruciḥ// </div>
            <div class="l">tāsu pathyopacāraḥ syādyogenādyaṃ vikalpayet/ </div>
          </div>
          <p><a name="idp14007248"><!--anchor--></a>tatra ślokāḥ--- </p>
          <div class="lg">
            <div class="l">viṃśatirvyāpado yonernidānaṃ liṅgameva ca// </div>
            <div class="l">cikitsā cāpi nirdiṣṭā śiṣyāṇāṃ hitakāmyayā/ </div>
            <div class="l">śukradoṣāstathā cāṣṭau nidānākṛtibheṣajaiḥ// </div>
            <div class="l">klaibyānyuktāni catvāri catvāraḥ pradarāstathā/ </div>
            <div class="l">teṣāṃ nidānaṃ liṅgaṃ ca bhaiṣajyaṃ caiva kīrtitam// </div>
            <div class="l">kṣīradoṣāstathā cāṣṭau hetuliṅgabhiṣagjitaiḥ/ </div>
            <div class="l">retaso rajasaścaiva kīrtitaṃ śuddhilakṣaṇam// </div>
            <div class="l">uktānuktacikitsā ca samyagyogastathaiva ca/ </div>
            <div class="l">&amp;deśādiguṇaśaṃsā ca kālaḥ ṣaḍvidha eva ca// </div>
            <div class="l">deśe deśe ca yat sātmyaṃ yathā vaidyo+aparādhyati/ </div>
            <div class="l">cikitsā cāpi nirdiṣṭā doṣāṇāṃ gūḍhacāriṇām// </div>
            <div class="l">yo hi samyaṅna jānāti śāstraṃ śāstrārthameva ca/ </div>
            <div class="l">na kuryāt sa kriyāṃ citramacakṣuriva citrakṛt// </div>
          </div>
          <p><a name="idp14017184"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite cikitsāsthāne
            yonivyāpaccikitsitaṃ nāma triṃśo+adhyāyaḥ//30// </p>
          <p id="CS.6.30.341"><a name="CS.6.30.341"><!--anchor--></a> agniveśakṛte tantre carakapratisaṃskṛte </p>
          <p><a name="idp14018848"><!--anchor--></a>cikitsitamidaṃ sthānaṃ ṣaṣṭhaṃ parisamāpitam// </p>
        </div>

      </div>



      <div class="teidiv0" id="div1_body.1_div1.7"><h2><a name="body.1_div1.7"></a>7.  kalpasthānam/ </h2>
        

        <div class="teidiv1" id="div2_body.1_div1.7_div2.1"><h3><a name="body.1_div1.7_div2.1"></a>7.1.  prathamo+adhyāyaḥ/</h3>
          
          <p id="CS.7.1.1"><a name="CS.7.1.1"><!--anchor--></a>athāto madanakalpaṃ vyākhyāsyāmaḥ// </p>
          <p id="CS.7.1.2"><a name="CS.7.1.2"><!--anchor--></a>iti ha smāha bhagavānātreyaḥ// </p>
          <p id="CS.7.1.3"><a name="CS.7.1.3"><!--anchor--></a>atha khalu &amp;vamanavirecanārhtaṃ vamanavirecanadravyāṇāṃ
            sukhopabhogatamaiḥ sahānyairdravyairvividhaiḥ kalpanārthaṃ - bhedārthaṃ vibhāgārthaṃ
            &amp;cetyarthaḥ, tadyogānāṃ ca kriyāvidheḥ sukhopāyasya samyagupakalpanārthaṃ
            kalpasthānamupadekṣyāmo+agniveśa!// </p>
          <p id="CS.7.1.4"><a name="CS.7.1.4"><!--anchor--></a>tatra doṣaharaṇamūrdhvabhāgaṃ vamanasaṃjñakam, adhobhāgaṃ
            virecanasaṃjñakam; ubhayaṃ vā śarīramalavirecanādvirecanasaṃjñāṃ labhate// </p>
          <p id="CS.7.1.5"><a name="CS.7.1.5"><!--anchor--></a> tatroṣṇa-tīkṣṇa-sūkṣma-vyavāyi-vikāśīnyauṣadhāni svavīryeṇa
            hṛdayamupetya dhamanīranusṛtya sthūlāṇusrotobhyaḥ kevalaṃ śarīragataṃ
            doṣasaṃghātamāgneyatvād viṣyandayanti, taikṣṇyād vicchindanti, sa vicchinnaḥ
            &amp;pariplavan snehabhāvite kāye snehāktabhājanasthamiva
            kṣaudramasajjannaṇupravaṇabhāvādāmāśayamāgamyodānapraṇunno+agnivāyvātmakatvādūrdhvabhāgaprabhāvādauṣadhasyordhvamutkṣipyate,
            salilapṛthivyātmakatvādadhobhāgaprabhāvāccauṣadhasyādhaḥ pravartate,
            ubhayataścobhayaguṇatvāt/ </p>
          <p><a name="idp14028176"><!--anchor--></a>iti lakṣaṇoddeśaḥ// </p>
          <p id="CS.7.1.6"><a name="CS.7.1.6"><!--anchor--></a>tatra phala-jīmūtakekṣvāku-dhāmārgava-kuṭaja-kṛtavedhanānāṃ,
            śyāmā-trivṛccaturaṅgula-tilvaka-mahāvṛkṣa-saptalā-śāṅkhinī-dantī-dravantīnāṃ ca,
            nānāvidhadeśakālasaṃbhavāsvāda-rasa-vīrya-vipāka-&amp;prabhāvagrahaṇād
            deha-doṣa-prakṛti-vayo-balāgni-bhakti-sātmya-rogāvasthādīnāṃ &amp;nānāprabhāvavattvācca,
            vicitragandha-varṇa-rasa-&amp;sparśānāmupayogasukhārthamasaṃkhyeyasaṃyogānāmapi ca satāṃ
            dravyāṇāṃ vikalpamārgopadarśanārthaṃ ṣaḍvirecanayogaśatāni vyākhyāsyāmaḥ// </p>
          <p id="CS.7.1.7"><a name="CS.7.1.7"><!--anchor--></a>tāni tu dravyāṇi deśa-kāla-guṇa-bhājana-saṃpadvīryabalādhānāt
            kriyāsamarthatamāni bhavanti// </p>
          <p id="CS.7.1.8"><a name="CS.7.1.8"><!--anchor--></a>trividhaḥ khalu deśaḥ-jāṅgalaḥ, ānūpaḥ, sādhāraṇaśceti/ </p>
          <p><a name="idp14032816"><!--anchor--></a>tatra jāṅgalaḥ paryākāśabhūyiṣṭhaḥ, tarubhirapica
            kadara-khadirāsanāśvakarṇa-dhava-tiniśa-śallakīsāla-somavalka-badarī-tindukāśvattha-vaṭāmalakīva-nagahanaḥ,
            anekaśamī-kakubha-śiṃśapāprāyaḥ, sthiraśuṣkapavanabalavidhūyamānapravṛtyattaruṇaviṭapaḥ,
            pratatamṛgatṛṣṇikopagūḍhatanukharaparuṣasikatāśarkarābahulaḥ,
            lāvatittiricakorānucaritabhūmibhāgaḥ, vātapittabahulaḥ, sthirakaṭhinamanuṣyaprāyo
            jñeyaḥ; athānūpo hintālatamālanārikelakadalīvanagahanaḥ, saritsamudraparyantaprāyaḥ,
            śiśirapavanabahulaḥ, vañjulavānīropaṇobhitatīrābhiḥ saridbhirupagatabhūmibhāgaḥ,
            kṣitidharanikuñjopaśobhitaḥ, mandapavanānuvījitakṣitiruhagahanaḥ,
            anekavanarājīpuṣpitavanagahanabhūmibhāgaḥ, snigdhatarupratānopagūḍhaḥ,
            haṃsa-cakravāka-balākā-nandīmukha-puṇḍarīka-kādamba-&amp;madgu-bhṛṅgarāja-śatapatra-mattakokilānunāditataruviṭapaḥ,
            sukumārapuruṣaḥ, pavanakaphaprāyo jñeyaḥ; anayoreva
            dvayordeśayorvīrudvanaspativānaspatyaśakunimṛgagaṇayutaḥ
            sthirasukumārabalavarṇasaṃhananopapannasādhāraṇaguṇayuktapuruṣaḥ sādhāraṇo jñeyaḥ// </p>
          <p id="CS.7.1.9"><a name="CS.7.1.9"><!--anchor--></a>tatra deśe sādhāraṇe jāṅgale vā yathākālaṃ
            śiśirātapapavanasalilasevite same śucau pradakṣiṇodake
            śmaśāna-caitya-devayajanāgāra-sabhā-śvabhrārāma-valmīkoṣaravirahite kuśarohiṣāstīrṇe
            snigdhakṛṣṇamadhuramṛttike suvarṇavarṇamadhuramṛttike vā
            mṛdāvaphālakṛṣṭe+anupahate+anyairbalavattarairdrumairauṣadhāni jātāni praśasyante// </p>
          <p id="CS.7.1.10"><a name="CS.7.1.10"><!--anchor--></a>tatra yāni &amp;kālajātānyupāgatasaṃpūrṇapramāṇa-rasavīrya-gandhāni
            kālātapāgnisalilapavanajantubhiranupahatagandha-varṇa-rasa-sparśa-prabhāvāṇi
            pratyagrāṇyudīcyāṃ diśi sthitāni; teṣāṃ śākhāpalāśamaciraprarūḍhaṃ
            varṣāvasantayorgrāhyaṃ, grīṣme mūlāni śiśire vā śīrṇaprarūḍhaparṇānāṃ, śaradi
            tvakkandakṣīrāṇi, hemante sārāṇi, yathartu puṣpaphalamiti; maṅgalācāraḥ kalyāṇavṛttaḥ
            śuciḥ śuklavāsāḥ saṃpūjya devatā aśvinau gobrāhmaṇāṃśca kṛtopavāsaḥ prāṅmukha udaṅmukho
            vā gṛhṇīyāt// </p>
          <p id="CS.7.1.11"><a name="CS.7.1.11"><!--anchor--></a>gṛhītvā &amp;cānurūpaguṇavadbhājanasthānyāgāreṣu prāgudagdvāreṣu
            nivātapravātaikadeśeṣu nityapuṣpopahārabalikarmavatsu,
            agni-salilopasveda-dhūma-rajo-mūṣaka-catuṣpadāmanabhigamanīyāni svavacchannāni
            śikyeṣvāsajya sthāpayet// </p>
          <p id="CS.7.1.12"><a name="CS.7.1.12"><!--anchor--></a>tāni ca yathādoṣaṃ prayuñjīta
            surā-sauvīraka-tuṣodaka-maireya-medaka-&amp;dhānyāmla-phalāmla-dadhyamlādibhirvāte,
            &amp;mṛdvīkāmalaka-madhu-madhuka-parūṣaka-phāṇita-kṣīrādibhiḥ pitte, śleṣmaṇi tu
            madhu-mūtra-kaṣāyādibhirbhāvitānyāloḍitāni ca; ityuddeśaḥ/ </p>
          <p><a name="idp14041856"><!--anchor--></a>taṃ vistareṇa dravya-deha-doṣa-&amp;sātmyādīni pravibhajya vyākhyāsyāmaḥ// </p>
          <p id="CS.7.1.13"><a name="CS.7.1.13"><!--anchor--></a>vamanadravyāṇāṃ madanaphalāni śreṣṭhatamānyācakṣate, anapāyitvāt/ </p>
          <p><a name="idp14043552"><!--anchor--></a>tāni &amp;vasantagrīṣmayorantare puṣyāśvayugbhyāṃ mṛgaśirasā vā gṛhṇīyānmaitre muhūrte/ </p>
          <p><a name="idp14044224"><!--anchor--></a>yāni pakvānyakāṇānyaharitāni pāṇḍūnyakrimīṇyapūtīnyajantujagdhānyahrasvāni; tāni
            &amp;pramṛjya, kuśapuṭe baddhvā, gomayenālipya,
            yavatu(bu)ṣamāṣaśālikulattha-&amp;mudgapalānāmanyatame nidadhyādaṣṭarātram/ </p>
          <p><a name="idp14045168"><!--anchor--></a>ata ūrdhvaṃ mṛdūbhūtāni madhviṣṭagandhānyuddhṛtya śoṣayet/ </p>
          <p><a name="idp14045728"><!--anchor--></a>suśuṣkāṇāṃ &amp;phalapippalīruddharet/ </p>
          <p><a name="idp14046240"><!--anchor--></a>tāsāṃ ghṛtadadhimadhupalalavimṛditānāṃ punaḥ śuṣkāṇāṃ navaṃ kalaśaṃ
            supramṛṣṭavālukamarajaskamākaṇṭhaṃ pūrayitvā svavacchannaṃ svanuguptaṃ
            &amp;śikyeṣvāsajya samyak sthāpayet// </p>
          <p id="CS.7.1.14"><a name="CS.7.1.14"><!--anchor--></a>atha cchardanīyamāturaṃ dvyahaṃ tryahaṃ vā snehasvedopapannaṃ
            śvaśchardayitavyamiti grāmyānūpaudakamāṃsarasakṣīra-dadhi-māṣa-tila-śākādibhiḥ
            samutkleśitaśleṣmāṇaṃ vyuṣitaṃ jīrṇāhāraṃ pūrvāhṇe kṛtabalihomamaṅgalaprāyaścittaṃ
            nirannamanatisnigdhaṃ yavāgvā ghṛtamātrāṃ pītavantaṃ, tāsāṃ
            phalapippalīnāmantarnakhamuṣṭiṃ yāvadvā sādhu manyeta jarjarīkṛtya yaṣṭimadhukaṣāyeṇa
            kovidāra-karbudāra-nīpa-vidula-bimbī-śaṇapuṣpī-sadāpuṣpī-pratyakpuṣpī-kaṣāyāṇāmanyatamena
            vā rātrimuṣitaṃ vimṛdya pūtaṃ madhusaindhavayuktaṃ sukhoṣṇaṃ kṛtvā pūrṇaṃ śarāvaṃ
            mantreṇānenābhimantrayet--- `auṃ brahmadakṣāśvirudrendrabhūcandrārkānilānalāḥ/ </p>
          <p><a name="idp14049712"><!--anchor--></a>ṛṣayaḥ sauṣadhigrāmā bhūtasaṅghāśca pāntu te// </p>
          <p><a name="idp14050176"><!--anchor--></a>rasāyanamivarṣīṇāṃ devānāmamṛtaṃ yathā/ </p>
          <p><a name="idp14050688"><!--anchor--></a>sudhevottamanāgānāṃ bhaiṣajyamidamastu te//' ityevamabhimantryodaṅmukhaṃ prāṅmukhaṃ
            vā++āturaṃ pāyayecchleṣmajvaragulmapratiśyāyārtaṃ viśeṣeṇa punaḥ punarāpittāgamanāt,
            tena sādhu vamati; hīnavegaṃ tu pippalyāmalaka-sarṣapa-vacākalkalavaṇoṣṇodakaiḥ punaḥ
            punaḥ pravartayedāpittadarśanāt/ </p>
          <p><a name="idp14051712"><!--anchor--></a>ityeṣa sarvaśchardanayogavidhiḥ// </p>
          <p id="CS.7.1.15"><a name="CS.7.1.15"><!--anchor--></a>sarveṣu tu madhusaindhavaṃ kaphavilayanacchedārthaṃ vamaneṣu
            vidadhyāt/ </p>
          <p><a name="idp14053264"><!--anchor--></a>na coṣṇavirodho madhunaśchardanayogayuktasya, avipakvapratyāgamanāddoṣanirharaṇācca// </p>
          <p id="CS.7.1.16"><a name="CS.7.1.16"><!--anchor--></a>phalapippalīnāṃ dvau dvau bhāgau kocidārādikaṣāyeṇa triḥsaptakṛtvaḥ
            srāvayet, tena rasena tṛtīyaṃ bhāgaṃ piṣṭvā mātrāṃ harītakībhirbibhītakairāmalairvā
            tulyāṃ vartayet, tāsāmekāṃ dve vā pūrvoktānāṃ kaṣāyāṇāmanyatamasyāñjalimātreṇa vimṛdya
            balavacchleṣmaprasekagranthijvarodarāruciṣu pāyayediti samānaṃ pūrveṇa// </p>
          <p id="CS.7.1.17"><a name="CS.7.1.17"><!--anchor--></a>phalapippalīkṣīraṃ, tena vā kṣīrayavāgūmadhobhāge raktapitte hṛddāhe
            ca; tajjasya vā dadhna uttarakaṃ kaphaccharditamaka-&amp;prasekeṣu; tasya vā payasaḥ
            śītasya santānikāñjaliṃ pitte prakupite uraḥkaṇṭhahṛdaye ca tanukaphopadigdhe, iti
            samānaṃ pūrveṇa// </p>
          <p id="CS.7.1.18"><a name="CS.7.1.18"><!--anchor--></a>phalapippalīśṛtakṣīrānnavanītamutpannaṃ phalādikalkakaṣāyasiddhaṃ
            kaphābhibhūtāgniṃ &amp;viśuṣyaddehaṃ ca mātrayā pāyayediti samānaṃ pūrveṇa// </p>
          <p id="CS.7.1.19"><a name="CS.7.1.19"><!--anchor--></a>phalapippalīnāṃ phalādikaṣāyeṇa triḥsaptakṛtvaḥ suparibhāvitena
            puṣparajaḥprakāśena cūrṇena sarasi &amp;saṃjātaṃ bṛhatsaroruhaṃ sāyāhne+avacūrṇayet,
            tadrātrivyuṣitaṃ prabhāte punaravacūrṇitamuddhṛtya haridrākṛsarakṣīrayavāgūnāmanyatamaṃ
            saindhavaguḍaphāṇitayuktamākaṇṭhaṃ pītavantamāghrāpayet
            sukumāramutkliṣṭapittakaphamauṣadhadveṣiṇamiti samānaṃ pūrveṇa// </p>
          <p id="CS.7.1.20"><a name="CS.7.1.20"><!--anchor--></a>phalapippalīnāṃ &amp;bhallātakavidhiparisrutaṃ svarasaṃ paktvā
            phāṇitībhūtamātantulībhāvāllehayet; ātapaśuṣkaṃ vā cūrṇīkṛtaṃ jīmūtakādikaṣāyeṇa pitte
            kaphasthānagate pāyayediti samānaṃ pūrveṇa// </p>
          <p id="CS.7.1.21"><a name="CS.7.1.21"><!--anchor--></a>phalapippalīcūrṇāni pūrvavat &amp;phalādīnāṃ
            ṣaṇṇāmanyatamakaṣāyasrutāni vartikriyāḥ &amp;phalādikaṣāyopasarjanāḥ peyā iti samānaṃ
            pūrveṇa// </p>
          <p id="CS.7.1.22"><a name="CS.7.1.22"><!--anchor--></a>
            &amp;phalapippalīnāmāragvadha-vṛkṣaka-svādukaṇṭaka-pāṭhā-pāṭalā-śārṅgeṣṭā-mūrvā-saptaparṇa-naktamāla-picumarda-paṭola-suṣavī-guḍūcī-somavalka-dvīpikānāṃ
            pippalī-pippalīmūla-hastipippalī-citraka-śṛṅgaverāṇāṃ cānyatamakaṣāyeṇa siddho leha iti
            samānaṃ pūrveṇa// </p>
          <p id="CS.7.1.23"><a name="CS.7.1.23"><!--anchor--></a>
            phalapippalīṣvelā-hareṇukā-śatapuṣpā-kustumburu-tagara-kuṣṭha-tvak-coraka-marubakāguru-guggulvelavāluka-śrīveṣṭaka-paripelava-māṃsī-śaileyaka-sthauṇeyaka-sarala-pārāvatapadyaśokarohiṇīnāṃ
            viṃśateranyatamasya kaṣāyeṇa sādhitotkārikā utkārikākalpena, modakā vā modakakalpena,
            yathādoṣarogabhakti prayojyā iti samānaṃ pūrveṇa// </p>
          <p id="CS.7.1.24"><a name="CS.7.1.24"><!--anchor--></a>phalapippalīsvarasakaṣāyaparibhāvitāni tilaśālitaṇḍulapiṣṭāni
            tatkṣāyopasarjanāni śaṣkulīkalpena vā śāṣkulyaḥ, pūpakalpena vā pūpāḥ, iti samānaṃ
            pūrveṇa// </p>
          <p id="CS.7.1.25"><a name="CS.7.1.25"><!--anchor--></a>etenaiva ca kalpena
            sumukha-surasa-kuṭheraka-kāṇḍīra-kālamālaka-parṇāsaka-kṣavaka-phaṇijjhaka-gṛñjana-kāsamarda-bhṛṅgarājānāṃ
            poṭekṣuvālikā-kālaṅkataka-daṇḍairakāṇāṃ cānyatamasya kaṣāyeṇa kārayet// </p>
          <p id="CS.7.1.26"><a name="CS.7.1.26"><!--anchor--></a>tathā
            badaraṣāḍava-rāga-leha-modakotkārikā-tarpaṇa-pānaka-māṃsarasa-yūṣa-&amp;madyānāṃ
            madanaphalānyanyatamenopasṛjya yathādoṣarogabhakti dadyāt; taiḥ sādhuvamatīti// </p>
          <div class="lg">
            <div class="l">madanaḥ karahāṭaśca rāṭhaḥ piṇḍītakaḥ phalam/ </div>
            <div class="l">śvasanaśceti paryāyairucyate tasya kalpanā// </div>
          </div>
          <p id="CS.7.1.28"><a name="CS.7.1.28"><!--anchor--></a>tatra ślokāḥ---</p>
          <div class="lg">
            <div class="l">nava yogāḥ kaṣāyeṣu, &amp;mātrāsvaṣṭau, payoghṛte/ </div>
            <div class="l">pañca, phāṇitacūrṇe dvau ghreye, vartikriyāsu ṣaṭ// </div>
            <div class="l">viṃśatirviṃśatirlehamodakotkārikāsu ca/ </div>
            <div class="l">śaṣkulīlūlayoścoktā yogāḥ ṣoḍaśa ṣoḍaśa// </div>
            <div class="l">daśānye ṣāḍavādyeṣu trayastriṃśadidaṃ śatam/ </div>
            <div class="l">yogānāṃ vidhivaddiṣṭaṃ phalakalpe maharṣiṇā// </div>
          </div>
          <p><a name="idp14076736"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite kalpasthāne
            madanakalpo nāma prathamo+adhyāyaḥ//1// </p>
        </div>


        <div class="teidiv1" id="div2_body.1_div1.7_div2.2"><h3><a name="body.1_div1.7_div2.2"></a>7.2.  dvitīyo+adhyāyaḥ/</h3>
          
          <p id="CS.7.2.1"><a name="CS.7.2.1"><!--anchor--></a>athāto jīmūtakakalpaṃ vyākhyāsyāmaḥ// </p>
          <p id="CS.7.2.2"><a name="CS.7.2.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">kalpaṃ jīmūtakasyemaṃ phalapuṣpāśrayaṃ śṛṇu/ </div>
            <div class="l">garāgarī ca veṇī ca tathā syāddevatāḍakaḥ// </div>
            <div class="l">jīmūtakaṃ tridoṣaghnaṃ yathāsvauṣadhakalpitam/ </div>
            <div class="l">prayoktavyaṃ jvaraśvāsahikkādyeṣvāmayeṣu ca// </div>
            <div class="l">yathoktaguṇayuktānāṃ deśajānāṃ yathāvidhi/ </div>
            <div class="l"><a name="Note199"><!--anchor--></a> [Note: `payādikalpitaṃ ca' iti pā-]payaḥ puṣpe+asya, nirvṛtte phale peyā
              payaskṛtā// </div>
            <div class="l">lomaśe kṣīrasaṃtānaṃ, dadhyuttaramalomaśe/ </div>
            <div class="l">śṛte payasi dadhyamlaṃ &amp;jātaṃ haritapāṇḍuke// </div>
            <div class="l">jīrṇānāṃ ca suśuṣkāṇāṃ nyastānāṃ bhājane śucau/ </div>
            <div class="l">cūrṇasya payasā śuktiṃ vātapittārditaḥ pibet// </div>
            <div class="l">āsutya ca surāmaṇḍe mṛditvā prasrutaṃ pibet/ </div>
            <div class="l">kaphaje+arocake kāse pāṇḍuroge sayakṣmaṇi// </div>
            <div class="l">dve cāpothyāthavā trīṇi <a name="Note200"><!--anchor--></a> [Note: `guḍūcyāmalakasya vā' iti
              pā-]guḍūcyā madhukasya vā/ </div>
            <div class="l"> kovidārādikānāṃ vā nimbasya kuṭajasya vā// </div>
            <div class="l">kaṣāyeṣvāsutaṃ pūtvā tenaiva vidhinā pibet/ </div>
            <div class="l">athavā++āragvadhādīnāṃ saptānāṃ pūrvavat pibet// </div>
            <div class="l"><a name="Note201"><!--anchor--></a> [Note: `ekaikaśaḥ' iti pā-]ekaikasya kaṣāyeṇa
              pittaśleṣmajvarārditaḥ/ </div>
            <div class="l"> mātrāḥ <a name="Note202"><!--anchor--></a> [Note: `vartayaḥ' iti pā-]syuḥ phalavaccāṣṭāu kolamātrāstu tā matāḥ// </div>
            <div class="l">jīvakarṣabhakekṣūṇāṃ śatāvaryā rasena vā/ </div>
            <div class="l">pittaśleṣmajvare dadyādvātapittajvare+athavā// </div>
            <div class="l">tathā jīmūtakakṣīrāt samutpannaṃ pacedghṛtam/ </div>
            <div class="l">phalādīnāṃ kaṣāyeṇa śreṣṭhaṃ tadvamanaṃ matam// </div>
          </div>
          <p id="CS.7.2.14"><a name="CS.7.2.14"><!--anchor--></a>tatra ślokau--- </p>
          <div class="lg">
            <div class="l">ṣaṭ kṣīre &amp;madirāmaṇḍe eko dvādaśa cāpare/ </div>
            <div class="l">sapta cāragvadhādīnāṃ kaṣāye+aṣṭau ca vartiṣu// </div>
            <div class="l">jīvakādiṣu catvāro ghṛtaṃ caikaṃ prakīrtitam/ </div>
            <div class="l">kalpe jīmūtakānāṃ &amp;ca yogāstriṃśannavādhikāḥ// </div>
          </div>
          <p><a name="idp14102400"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite kalpasthāne
            jīmūtakakalpo nāma dvitīyo+adhyāyaḥ//2// </p>
        </div>


        <div class="teidiv1" id="div2_body.1_div1.7_div2.3"><h3><a name="body.1_div1.7_div2.3"></a>7.3.  tṛtīyo+adhyāyaḥ/</h3>
          
          <p id="CS.7.3.1"><a name="CS.7.3.1"><!--anchor--></a>athāta ikṣvākukalpaṃ vyākhyāsyāmaḥ// </p>
          <p id="CS.7.3.2"><a name="CS.7.3.2"><!--anchor--></a>iti ha smāha bhagavānātreyaḥ// </p>
          <p id="CS.7.3.3"><a name="CS.7.3.3"><!--anchor--></a>siddhaṃ vakṣyāmyathekṣvākukalpaṃ yeṣāṃ praśasyate/ </p>
          <p><a name="idp14106656"><!--anchor--></a>&amp;lambā+atha kaṭukālābūstumbī piṇḍaphalā tathā// </p>
          <div class="lg">
            <div class="l">ikṣvākuḥ phalinī caiva procyate tasya kalpanā/ </div>
            <div class="l">kāsaśvāsaviṣacchardijvarārte kaphakarṣite// </div>
            <div class="l">pratāmyati nare caiva vamanārthaṃ tadiṣyate/ </div>
            <div class="l">apuṣpasya pravālānāṃ muṣṭiṃ prādeśasaṃmitam// </div>
            <div class="l">kṣīraprasthe śṛtaṃ dadyāt pittodrikte kaphajvare/ </div>
            <div class="l">puṣpādiṣu ca catvāraḥ kṣīre jīmūtake yathā// </div>
            <div class="l">yogā haritapāṇḍūnāṃ surāmaṇḍena pañcamaḥ/ </div>
            <div class="l">phalasvarasabhāgaṃ ca triguṇakṣīrasādhitam// </div>
            <div class="l">uraḥsthite kaphe dadyāt svarabhede ca pīnase/ </div>
            <div class="l">jīrṇe madhyoddhṛte &amp;kṣīraṃ prakṣipettadyadā dadhi// </div>
            <div class="l">jātaṃ syāt sakaphe kāse śvāse vamyāṃ ca tat pibet/ </div>
            <div class="l">ajākṣīreṇa bījāni &amp;bhāvayet pāyayeta ca// </div>
            <div class="l">viṣagulmodaragranthigaṇḍeṣu ślīpadeṣu ca/ </div>
            <div class="l">mastunā vā phalānmadhyaṃ pāṇḍukuṣṭhaviṣārditaḥ// </div>
            <div class="l">tena takraṃ vipakvaṃ vā sakṣaudralavaṇaṃ pibet/ </div>
            <div class="l">tumbyā phalarasaiḥ śuṣkaiḥ sapuṣpairavacūrṇitam// </div>
            <div class="l">chardayenmālyamāghrāya gandhasaṃpatsukhocitaḥ/ </div>
            <div class="l">bhakṣayet phalamadhyaṃ vā guḍena palalena ca// </div>
            <div class="l">ikṣvākuphalatailaṃ vā siddhaṃ vā pūrvavadghṛtam/ </div>
            <div class="l">pañcāśaddaśavṛddhāni phalādīnāṃ yathottaram// </div>
            <div class="l">pibedvimṛdya bījāni kaṣāyeṣvāśataṃ pṛthak/ </div>
            <div class="l">yaṣṭyāhvakovidārādyairmuṣṭimantarnakhaṃ pibet// </div>
            <div class="l">kaṣāyaiḥ &amp;kovidārādyairmātrāśca phalavat smṛtāḥ/ </div>
            <div class="l">bilvamūlakaṣāyeṇa tumbībījāñjaliṃ pacet// </div>
            <div class="l">pūtasyāsya trayo &amp;bhāgāścaturthaḥ phāṇitasya tu/ </div>
            <div class="l">saghṛto bījabhāgaśca &amp;piṣṭānardhāṃśikāṃstathā// </div>
            <div class="l">mahājālinijīmūtakṛtavedhanavatsakān/ </div>
            <div class="l">taṃ lehaṃ sādhayeddarvyā ghaṭṭayanmṛdunā+agninā// </div>
            <div class="l">yāvat syāttantumattoye patitaṃ tu na śīryate/ </div>
            <div class="l">taṃ lihanmātrayā &amp;lehaṃ pramathyāṃ ca pibedanu// </div>
            <div class="l">kalpa eṣo+agnimanthādau catuṣke pṛthagucyate/ </div>
            <div class="l">śaktubhirvā pibenmanthaṃ tumbīsvarasabhāvitaiḥ// </div>
            <div class="l">kaphaje+atha jvare kāse kaṇṭharogeṣvarocake/ </div>
            <div class="l">gulme &amp;mehe praseke ca kalkaṃ māṃsarasaiḥ pibet/ </div>
            <div class="l">naraḥ sādhu vamatyevaṃ na ca daurbalyamaśnute// </div>
          </div>
          <p id="CS.7.3.21"><a name="CS.7.3.21"><!--anchor--></a>tatra ślokāḥ---</p>
          <div class="lg">
            <div class="l">payasyaṣṭau surāmaṇḍa-mastu-takreṣu ca trayaḥ/ </div>
            <div class="l">ghreyaṃ sapalalaṃ tailaṃ vardhamānāḥ phaleṣu ṣaṭ// </div>
            <div class="l">ghṛtamekaṃ kaṣāyeṣu navānye madhukādiṣu/ </div>
            <div class="l">aṣṭau vartikriyā lehāḥ pañca &amp;mantho rasastathā// </div>
            <div class="l">yogā &amp;ikṣvākukalpe te catvāriṃśacca pañca ca/ </div>
            <div class="l">uktā maharṣiṇā samyak prajānāṃ hitakāmyayā// </div>
          </div>
          <p><a name="idp14138320"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite kalpasthāne
            ikṣvākukalpo nāma tṛtīyo+adhyāyaḥ//3// </p>
        </div>


        <div class="teidiv1" id="div2_body.1_div1.7_div2.4"><h3><a name="body.1_div1.7_div2.4"></a>7.4.  caturtho+adhyāyaḥ/</h3>
          
          <p id="CS.7.4.1"><a name="CS.7.4.1"><!--anchor--></a>athāto dhāmārgavakalpaṃ vyākhyāsyāmaḥ// </p>
          <p id="CS.7.4.2"><a name="CS.7.4.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">karkoṭakī &amp;koṭhaphalā mahājālinireva ca/ </div>
            <div class="l">dhāmārgavasya paryāyā rājakośātakī tathā// </div>
            <div class="l">gare gulmodare kāse vāte śleṣmāśayasthite/ </div>
            <div class="l">kaphe ca kaṇṭhavaktrasthe kaphasaṃcayajeṣu ca// </div>
            <div class="l">&amp;rogeṣveṣu prayojyaṃ syāt sthirāśca guravaśca ye/ </div>
            <div class="l">phalaṃ puṣpaṃ pravālaṃ ca vidhinā tasya saṃharet// </div>
            <div class="l">pravālasvarasaṃ śuṣkaṃ kṛtvā &amp;ca gulikāḥ pṛthak/ </div>
            <div class="l">kovidārādibhiḥ peyāḥ kaṣāyairmadhukasya ca// </div>
            <div class="l">puṣpādiṣu &amp;payoyogāścatvāraḥ pañcamī surā/ </div>
            <div class="l">pūrvavat jīrṇaśuṣkāṇāmataḥ kalpaḥ pravakṣyate// </div>
            <div class="l">madhukasya kaṣāyeṇa bījalaṇṭhoddhṛtaṃ phalam/ </div>
            <div class="l">saguḍaṃ vyuṣitaṃ rātriṃ kovidārādibhistathā// </div>
            <div class="l">dadyādgulmodarārtebhyo ye cāpyanye kaphāmayāḥ/ </div>
            <div class="l">dadyādannena saṃyuktaṃ chardihṛdrogaśāntaye// </div>
            <div class="l">cūrṇairvā+apyutpalādīni bhāvitāni prabhūtaśaḥ/ </div>
            <div class="l">rasakṣīrayavāgvāditṛpto ghrātvā vamet sukham// </div>
            <div class="l">cūrṇīkṛtasya vartiṃ vā kṛtvā badarasaṃmitām/ </div>
            <div class="l">vinīyāñjalimātre tu pibedgo+&amp;aśvaśakṛdrase// </div>
            <div class="l">pṛṣatarṣyakuraṅgāhvagajoṣṭrāśvatarāvike/ </div>
            <div class="l">śvadaṃṣṭrakharakhaḍgānāṃ caivaṃ peyā &amp;śakṛdrase// </div>
            <div class="l">jīvakarṣabhakau vīrāmātmaguptāṃ śatāvarīm/ </div>
            <div class="l">kākolīṃ śrāvaṇīṃ medāṃ mahāmedāṃ madhūlikām// </div>
            <div class="l">ekaikaśo+abhisaṃcūrṇya saha dhāmārgaveṇa te/ </div>
            <div class="l">śarkarāmadhusaṃyuktā lehā hṛddāhakāsinām// </div>
            <div class="l">sukhodakānupānāḥ syuḥ pittoṣmasahite kaphe/ </div>
            <div class="l">dhānyatumburuyūṣeṇa kalkaḥ sarvaviṣāpahaḥ// </div>
            <div class="l">jātyāḥ saumanasāyinyā rajanyāścorakasya ca/ </div>
            <div class="l">vṛścīrasya mahākṣudrasahāhaimavatasya ca// </div>
            <div class="l">bimbyāḥ punarnavāyā vā kāsamardasya vā &amp;pṛthak/ </div>
            <div class="l">ekaṃ dhāmārgavaṃ dve vā kṣāye parimṛdya tu// </div>
            <div class="l">pūtaṃ manovikāreṣu pibedvamanamuttamam/ </div>
            <div class="l">tacchṛtakṣīrajaṃ sarpiḥ sādhitaṃ vā phalādibhiḥ// </div>
          </div>
          <p id="CS.7.4.19"><a name="CS.7.4.19"><!--anchor--></a>tatra ślokau---</p>
          <div class="lg">
            <div class="l">pallave nava catvāraḥ kṣīra ekaḥ surāsave/ </div>
            <div class="l">kaṣāye viṃśatiḥ kalke daśa dvau ca śakṛdrase// </div>
            <div class="l">anna ekastathā ghreye daśa lehāstathā ghṛtam/ </div>
            <div class="l">kalpe dhāmārgavasyoktāḥ ṣaṣṭiryogā maharṣiṇā// </div>
          </div>
          <p><a name="idp14169424"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite kalpasthāne
            dhāmārgavakalpo nāma caturtho+adhyāyaḥ//4// </p>
        </div>


        <div class="teidiv1" id="div2_body.1_div1.7_div2.5"><h3><a name="body.1_div1.7_div2.5"></a>7.5.  pañcamo+adhyāyaḥ/</h3>
          
          <p id="CS.7.5.1"><a name="CS.7.5.1"><!--anchor--></a>athāto vatsakakalpaṃ vyākhyāsyāmaḥ// </p>
          <p id="CS.7.5.2"><a name="CS.7.5.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">atha vatsakanāmāni bhedaṃ strīpuṃsayostathā/ </div>
            <div class="l">kalpaṃ cāsya &amp;pravakṣyāmi vistareṇa yathātatham// </div>
            <div class="l">vatsakaḥ kuṭajaḥ śakro vṛkṣako girimallikā/ </div>
            <div class="l">bījānīndrayavāstasya tathocyante kaliṅgakāḥ// </div>
            <div class="l">bṛhatphalaḥ &amp;śvetapuṣpaḥ snigdhapatraḥ pumān bhavet/ </div>
            <div class="l">śyāmā cāruṇapuṣpā strī &amp;phalavṛntaistathā+aṇubhiḥ// </div>
            <div class="l">raktapittakaphaghnastu sukumāreṣvanatyayaḥ/ </div>
            <div class="l">hṛdrogajvaravātāsṛgvīsarpādiṣu śasyate// </div>
            <div class="l">kāle phalāni saṃgṛhya tayoḥ śuṣkāṇi &amp;nikṣipet/ </div>
            <div class="l">teṣāmantarnakhaṃ muṣṭiṃ jarjarīkṛtya &amp;bhāvayet// </div>
            <div class="l">madhukasya kaṣāyeṇa kovidārādibhistathā/ </div>
            <div class="l">niśi sthitaṃ vimṛdyaitallavaṇakṣaudrasaṃyutam// </div>
            <div class="l">pibettadvamanaṃ śreṣṭhaṃ pittaśleṣmanibarhaṇam/ </div>
            <div class="l">aṣṭāhaṃ payasā++ārkeṇa teṣāṃ cūrṇāni bhāvayet// </div>
            <div class="l">&amp;jīvakasya kaṣāyeṇa tataḥ pāṇitalaṃ pibet/ </div>
            <div class="l">phalajīmūtakekṣvākujīvantīnāṃ pṛthak tathā// </div>
            <div class="l">sarṣapāṇāṃ madhūkānāṃ lavaṇasyāthavā+ambunā/ </div>
            <div class="l">kṛśareṇāthavā yuktaṃ vidadhyādvamanaṃ bhiṣak// </div>
          </div>
          <p id="CS.7.5.12"><a name="CS.7.5.12"><!--anchor--></a>tatra ślokaḥ---</p>
          <div class="lg">
            <div class="l">kaṣāyairnava cūrṇaiśca pañcoktāḥ salilaistrayaḥ/ </div>
            <div class="l">ekaśca kṛśarāyāṃ syādyogāste+aṣṭādaśa &amp;smṛtāḥ// </div>
          </div>
          <p><a name="idp14188720"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite kalpasthāne
            vatsakakalpo nāma pañcamo+adhyāyaḥ//5// </p>
        </div>


        <div class="teidiv1" id="div2_body.1_div1.7_div2.6"><h3><a name="body.1_div1.7_div2.6"></a>7.6.  ṣaṣṭho+adhyāyaḥ/</h3>
          
          <p id="CS.7.6.1"><a name="CS.7.6.1"><!--anchor--></a>athātaḥ kṛtavedhanakalpaṃ vyākhyāsyāmaḥ// </p>
          <p id="CS.7.6.2"><a name="CS.7.6.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">kṛtavedhananāmāni kalpaṃ cāsya nibodhata/ </div>
            <div class="l">kṣveḍaḥ kośātakī &amp;coktaṃ mṛdaṅgaphalameva ca// </div>
            <div class="l">atyarthakaṭukīkṣṇoṣṇaṃ gāḍheṣviṣṭaṃ gadeṣu ca// </div>
            <div class="l">kuṣṭhapāṇḍvāmayaplīhaśophagulmagarādiṣu// </div>
            <div class="l">kṣīrādi &amp;kusumādīnāṃ surā caiteṣu pūrvavat/ </div>
            <div class="l">suśuṣkāṇāṃ tu &amp;jīrṇānāmekaṃ dve vā yathābalam// </div>
            <div class="l">kaṣāyairmadhukādīnāṃ navabhiḥ phalavat pibet/ </div>
            <div class="l">kvāthayitvā &amp;phalaṃ tasya pūtvā lehaṃ nidhāpayet// </div>
            <div class="l">kṛtavedhanakalkāṃśaṃ &amp;phalādyardhāṃśasaṃyutam/ </div>
            <div class="l">pṛthak cāragvadhādīnāṃ trayodaśabhirāsutam// </div>
            <div class="l">&amp;śālmalīmūlacūrṇānāṃ picchābhirdaśanbhistathā/ </div>
            <div class="l">&amp;vartikriyāḥ ṣaṭ phalavat, phalādīnāṃ ghṛtaṃ tathā// </div>
            <div class="l">kośātakāni pañcāśat kovidārarase pacet/ </div>
            <div class="l">taṃ kaṣāyaṃ phalādīnāṃ kalkairlehaṃ punaḥ pacet// </div>
            <div class="l">kṣveḍasya tatra bhāgaḥ syāccheṣāṇyardhāṃśikāni tu/ </div>
            <div class="l">kaṣāyaiḥ &amp;kovidārādyairevaṃ tat kalpayet pṛthak// </div>
            <div class="l">kaṣāyeṣu phalādīnāmānūpaṃ piśitaṃ pṛthak/ </div>
            <div class="l">kośātakyā samaṃ paktvā rasaṃ salavaṇaṃ pibet// </div>
            <div class="l">phalādipippalītulyaṃ tadvat kṣveḍarasaṃ pibet/ </div>
            <div class="l">kṣveḍaṃ &amp;kāsī pibet siddhaṃ miśramikṣurasena ca// </div>
          </div>
          <div id="CS.7.6.13" class="l">tatra ślokau---</div>
          <div class="lg">
            <div class="l"> kṣīre dvau dvau surā caikā kvāthā dvāviṃśatistathā/ </div>
            <div class="l">daśa picchā ghṛtaṃ caikaṃ ṣaṭ ca vartikriyāḥ śubhāḥ// </div>
            <div class="l">lehe+aṣṭau sapta māṃse ca yoga ikṣurase+aparaḥ/ </div>
            <div class="l">kṛtavedhanakalpe+asmin ṣaṣṭiryogāḥ prakīrtitāḥ// </div>
          </div>
          <p><a name="idp14211632"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite kalpasthāne
            kṛtavedhanakalpo nāma ṣaṣṭho+adhyāyaḥ//6// </p>
        </div>


        <div class="teidiv1" id="div2_body.1_div1.7_div2.7"><h3><a name="body.1_div1.7_div2.7"></a>7.7.  saptamo+adhyāyaḥ/</h3>
          
          <p id="CS.7.7.1"><a name="CS.7.7.1"><!--anchor--></a>athātaḥ śyāmātrivṛtkalpaṃ vyākhyāsyāmaḥ// </p>
          <p id="CS.7.7.2"><a name="CS.7.7.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">virecane trivṛnmūlaṃ &amp;śreṣṭhamāhurmanīṣiṇaḥ// </div>
            <div class="l">tasyāḥ saṃjñā guṇāḥ karma bhedaḥ kalpaśca vakṣyate// </div>
            <div class="l">tribhaṇḍī trivṛtā &amp;caiva śyāmā kūṭaraṇā tathā/ </div>
            <div class="l">sarvānubhūtiḥ &amp;suvahā śabdaiḥ paryāyavācakaiḥ// </div>
            <div class="l">kaṣāyā madhurā rūkṣā vipāke kaṭukā ca sā/ </div>
            <div class="l">kaphapittapraśamanī raukṣyāccānilakopanī// </div>
            <div class="l">sedānīmauṣadhairyuktā vātapittakaphāpahaiḥ/ </div>
            <div class="l">&amp;kalpavaiśeṣyamāsādya sarvarogaharā bhavet// </div>
            <div class="l">mūlaṃ tu dvividhaṃ tasyāḥ śyāmaṃ cāruṇameva ca/ </div>
            <div class="l">&amp;tayormukhyataraṃ viddhi mūlaṃ yadaruṇaprabham// </div>
            <div class="l">sukumāre śiśau vṛddhe mṛdukoṣṭhe ca &amp;tacchubham/ </div>
            <div class="l">mohayedāśukāritvācchyāmā kṣiṇvīta &amp;mūrcchayet// </div>
            <div class="l">taikṣṇyāt karṣati hṛtkaṇṭhamāśu doṣaṃ haratyapi/ </div>
            <div class="l">śasyate bahudoṣāṇāṃ krūrakoṣṭhāśca ye narāḥ// </div>
            <div class="l">guṇavatyāṃ tayorbhūmau jātaṃ mūlaṃ samuddharet/ </div>
            <div class="l">upoṣya prayataḥ śukle śuklavāsāḥ samāhitaḥ// </div>
            <div class="l">gambhīrānugataṃ ślakṣṇamatiryagvisṛtaṃ ca yat/ </div>
            <div class="l">&amp;tadvipāṭyoddharedgarbhaṃ tvacaṃ śuṣkāṃ nidhāpayet// </div>
            <div class="l">snigdhasvinno virecyastu &amp;peyāmātroṣitaḥ sukham/ </div>
            <div class="l">akṣamātraṃ tayoḥ piṇḍaṃ vinīyāmlena nā pibet// </div>
            <div class="l">go+avyajāmahiṣīmūtrasauvīrakatuṣodakaiḥ/ </div>
            <div class="l">prasannayā triphalayā śṛtayā ca pṛthak pibet// </div>
            <div class="l">ekaikaṃ saindhavādīnāṃ dvādaśānāṃ sanāgaram/ </div>
            <div class="l">&amp;trivṛddviguṇasaṃyuktaṃ cūrṇamuṣṇāmbunā pibet// </div>
            <div class="l">pippalī pippalīmūlaṃ maricaṃ gajapippalī/ </div>
            <div class="l">saralaḥ kilimaṃ hiṅgu bhārgī tejovatī tathā// </div>
            <div class="l">mustaṃ haimavatī pathyā citrako rajanī vacā/ </div>
            <div class="l">svarṇakṣīryajamodā ca śṛṅgaveraṃ ca taiḥ pṛthak// </div>
            <div class="l">ekaikārdhāṃśasaṃyuktaṃ pibedgomūtrasaṃyutam/ </div>
            <div class="l">madhukārdhāṃśasaṃyuktaṃ śarkarāmbuyutaṃ pibet// </div>
            <div class="l">jīvakarṣabhakau medāṃ śrāvaṇīṃ karkaṭāhvayām/ </div>
            <div class="l">mudgamāṣākhyaparṇyau ca mahatīṃ śrāvaṇīṃ tathā// </div>
            <div class="l">kākolīṃ &amp;kṣīrakākolīmindrāṃ chinnaruhāṃ tathā/ </div>
            <div class="l">kṣīraśuklāṃ payasyāṃ ca yaṣṭyāhvaṃ vidhinā pibet// </div>
            <div class="l">vātapittahitānyetānyanyāni tu kaphānile/ </div>
            <div class="l">kṣīramāṃsekṣukāśmaryadrākṣāpīlurasaiḥ pṛthak// </div>
            <div class="l">sarpiṣā vā tayoścūrṇamabhayārdhāṃśikaṃ pibet/ </div>
            <div class="l">lihyādvā madhusarpirbhyāṃ saṃyuktaṃ sasitopalam// </div>
            <div class="l">ajagandhā tugākṣīrī vidārī śarkarā trivṛt/ </div>
            <div class="l">cūrṇitaṃ kṣaudrasarpirbhyāṃ līḍhvā sādhu viricyate// </div>
            <div class="l">sannipātajvarastambhadāhatṛṣṇārdito naraḥ/ </div>
            <div class="l">śyāmātrivṛtkaṣāyeṇa kalkena ca saśarkaram// </div>
            <div class="l">sādhayedvidhivallehaṃ lihyāt pāṇitalaṃ tataḥ/ </div>
            <div class="l">sakṣaudrāṃ śarkarāṃ paktvā kuryānmṛdbhājane nave// </div>
            <div class="l">&amp;kṣipecchīte trivṛccūrṇaṃ tvakpatramaricaiḥ saha/ </div>
            <div class="l">&amp;mātrayā lehayedetadīśvarāṇāṃ virecanam// </div>
            <div class="l">&amp;kuḍavāṃśān rasānikṣudrākṣāpīluparūṣakāt/ </div>
            <div class="l">sitopalāpalaṃ kṣaudrāt kuḍavārdhaṃ ca sādhayet// </div>
            <div class="l">taṃ lehaṃ yojayecchītaṃ trivṛccūrṇena śāstravit/ </div>
            <div class="l">&amp;etadutsannapittānāmīśvarāṇāṃ virecanam// </div>
            <div class="l">śarkarāmodakān vartīrgulikāmāṃsapūpakān/ </div>
            <div class="l">anena vidhinā kuryāt paittikānāṃ virecanam// </div>
            <div class="l">pippalīṃ nāgaraṃ kṣāraṃ śyāmāṃ trivṛtayā saha/ </div>
            <div class="l">lehayenmadhunā sārdhaṃ &amp;śleṣmalānāṃ virecanam// </div>
            <div class="l">mātuluṅgābhayādhātrīśrīparṇīkoladāḍimāt/ </div>
            <div class="l">subhṛṣṭān svarasāṃstaile sādhayettatra cāvapet// </div>
            <div class="l">sahakārāt kapitthācca madhyamamlaṃ ca yat phalam/ </div>
            <div class="l">pūrvavadbahalībhūte trivṛccūrṇaṃ samāvapet// </div>
            <div class="l">tvakpatrakeśarailānāṃ cūrṇaṃ madhu ca mātrayā/ </div>
            <div class="l">leho+ayaṃ kaphapūrṇānāmīśvarāṇāṃ virecanam// </div>
            <div class="l">pānakāni rasān yūṣānmodakān rāgaṣāḍavān/ </div>
            <div class="l">anena vidhinā kuryādvirekārthaṃ kaphādhike// </div>
            <div class="l">bhṛṅgailābhyāṃ samā nīlī taistrivṛttaiśca śarkarā/ </div>
            <div class="l">cūrṇaṃ phalarasakṣaudraśaktubhistarpaṇaṃ pibet// </div>
            <div class="l">vātapittakaphottheṣu rogeṣvalpānaleṣu ca/ </div>
            <div class="l">nareṣu sukumāreṣu nirapāyaṃ virecanam// </div>
            <div class="l">śarkarātriphalāśyāmātrivṛtpippalīmākṣikaiḥ/ </div>
            <div class="l">modakaḥ sannipātordhvaraktapittajvarāpahaḥ// </div>
            <div class="l">trivṛcchāṇā matāstisrastisraśca triphalātvacaḥ/ </div>
            <div class="l">viḍaṅgapippalīkṣāraśāṇāstisraśca cūrṇitāḥ// </div>
            <div class="l">lihyāt sarpirmadhubhyāṃ ca modakaṃ vā guḍena tu/ </div>
            <div class="l">&amp;bhakṣayenniṣparīhārametacchodhanamuttamam// </div>
            <div class="l">gulmaṃ plīhodaraṃ &amp;śvāsaṃ halīmakamarocakam/ </div>
            <div class="l">kaphavātakṛtāṃścānyān vyādhīnetadvyapohati// </div>
            <div class="l">viḍaṅgapippalīmūlatriphalādhānyacitrakān/ </div>
            <div class="l">maricendrayavājājīpippalīhastipippalīḥ// </div>
            <div class="l">lavaṇānyajamodāṃ ca cūrṇitaṃ kārṣikaṃ pṛthak/ </div>
            <div class="l">tilatailatrivṛccūrṇabhāgau cāṣṭapalonmitau// </div>
            <div class="l">dhātrīphalarasaprasthāṃstrīn guḍārdhatulāṃ tathā/ </div>
            <div class="l">paktvā mṛdvagninā khādedbadarodumbaropamān// </div>
            <div class="l">guḍān kṛtvā na cātra syādvihārāhārayantraṇā/ </div>
            <div class="l">mandāgnitvaṃ jvaraṃ mūrcchāṃ mūtrakṛcchramarocakam// </div>
            <div class="l">asvapnaṃ gātraśūlaṃ ca kāsaṃ śvāsaṃ bhramaṃ kṣayam/ </div>
            <div class="l">kuṣṭhārśaḥkāmalāmehagulmodarabhagandarān// </div>
            <div class="l">grahaṇīpāṇḍurogāṃśca hanyuḥ puṃsavanāśca te/ </div>
            <div class="l">kalyāṇakā iti khyātāḥ sarveṣvṛtuṣu yaugikāḥ// </div>
            <div class="l">iti kalyāṇakaguḍaḥ/ </div>
            <div class="l"> &amp;vyoṣatvakpatramustailāviḍaṅgāmalakābhayāḥ/ </div>
            <div class="l">samabhāgā bhiṣagdadyāddviguṇaṃ ca mukūlakam// </div>
            <div class="l">trivṛto+aṣṭaguṇaṃ bhāgaṃ śarkarāyāśca ṣaḍguṇam/ </div>
            <div class="l">cūrṇitaṃ guḍikāḥ kṛtvā kṣaudreṇa palasaṃmitāḥ// </div>
            <div class="l">bhakṣayet kalyamutthāya śītaṃ cānu pibejjalam/ </div>
            <div class="l">mūtrakṛcchre jvare vamyāṃ kāse śvāse bhrame kṣaye// </div>
            <div class="l">tāpe pāṇḍvāmaye+alpe+agnau śastā niryantraṇāśinaḥ/ </div>
            <div class="l">yogaḥ sarvaviṣāṇāṃ ca mataḥ &amp;śreṣṭho virecane// </div>
            <div class="l">mūtrajānāṃ ca rogāṇāṃ vidhijñenāvacāritaḥ/ </div>
            <div class="l">pathyādhātryurubūkāṇāṃ prasṛtau dvau trivṛtpalam// </div>
            <div class="l">daśa tānmodakān kuryādīśvarāṇāṃ virecanam/ </div>
            <div class="l">trivṛddhaimavatī śyāmā nīlinī hastipippalī// </div>
            <div class="l">samūlā pippalī mustamajamodā durālabhā/ </div>
            <div class="l">kārṣikaṃ nāgarapalaṃ guḍasya palaviṃśatim// </div>
            <div class="l">cūrṇitaṃ modakān kuryādudumbaraphalopamān/ </div>
            <div class="l">hiṅgusauvarcalavyoṣayavānībiḍajīrakaiḥ// </div>
            <div class="l">vacājagandhātriphalācavyacitrakadhānyakaiḥ/ </div>
            <div class="l">modakān veṣṭayeccūrṇaistān satumburudāḍimaiḥ// </div>
            <div class="l">trikavaṅkṣaṇahṛdbastikoṣṭhārśaḥplīhaśūlinām/ </div>
            <div class="l">hikkākāsāruciśvāsakaphodāvartināṃ &amp;śubhāḥ// </div>
            <div class="l">trivṛtāṃ kauṭajaṃ bījaṃ pippalīṃ viśvabheṣajam/ </div>
            <div class="l">&amp;kṣaudradrākṣārasopetaṃ varṣāsvetadvirecanam// </div>
            <div class="l">trivṛddurālabhāmustaśarkarodīcyacandanam/ </div>
            <div class="l">drākṣāmbunā sayaṣṭyāhvasātalaṃ jaladātyaye// </div>
            <div class="l">trivṛtāṃ citrakaṃ pāṭhāmajājīṃ saralaṃ vacām/ </div>
            <div class="l">svarṇakṣīrīṃ ca hemante piṣṭvā tūṣṇāmbunā pibet// </div>
            <div class="l">śarkarā trivṛtā tulyā grīṣmakāle virecanam/ </div>
            <div class="l">trivṛttrāyantihapuṣāḥ sātalāṃ &amp;kaṭurohiṇīm// </div>
            <div class="l">svarṇakṣīrīṃ ca saṃcūrṇya gomūtre bhāvayettryaham/ </div>
            <div class="l">eṣa sarvartuko yogaḥ snigdhānāṃ maladoṣahṛt// </div>
            <div class="l">trivṛcchyāmā durālambhā vatsakaṃ hastipippalī/ </div>
            <div class="l">nīlinī triphalā mustaṃ kaṭukā ca sucūrṇitam// </div>
            <div class="l">sarpirmāṃsarasoṣṇāmbuyuktaṃ pāṇitalaṃ tataḥ/ </div>
            <div class="l">pibet &amp;sukhatamaṃ hyetadrūkṣāṇāmapi śasyate// </div>
            <div class="l">tryūṣaṇaṃ triphalā hiṅgu kārṣikaṃ trivṛtāpalam/ </div>
            <div class="l">sauvarcalārdhakarṣāṃ ca pālārdhaṃ cāmlavetasāt// </div>
            <div class="l">taccūrṇaṃ śarkarātulyaṃ madyenāmlena vā pibet/ </div>
            <div class="l">gulmapārṇvārtinutsiddhaṃ jīrṇe cādyādrasaudanam// </div>
            <div class="l">trivṛtāṃ triphalāṃ dantīṃ saptalāṃ vyoṣasaindhavam/ </div>
            <div class="l">kṛtvā cūrṇaṃ tu saptāhaṃ bhāvyamāmalakīrase// </div>
            <div class="l">tadyojyaṃ tarpaṇe yūṣe piśite rāgayuktiṣu/ </div>
            <div class="l">tulyāmlaṃ trighṛtākalkasiddhaṃ gulmaharaṃ ghṛtam// </div>
            <div class="l">śyāmātrivṛtayormūlaṃ pacedāmalakaiḥ saha/ </div>
            <div class="l">jale tena &amp;kaṣāyeṇa paktvā sarpiḥ pibennaraḥ// </div>
            <div class="l">śyāmātrivṛtkaṣāyeṇa siddhaṃ sarpiḥ pibettathā/ </div>
            <div class="l">sādhitaṃ vā payastābhyāṃ sukhaṃ tena viricyate// </div>
            <div class="l">trivṛnmuṣṭīṃstu sanakhānaṣṭau droṇe+ambhasaḥ &amp;pacet/ </div>
            <div class="l">pādaśeṣaṃ kaṣāyaṃ taṃ pūtaṃ guḍatulāyutam// </div>
            <div class="l">snigdhe sthāpyaṃ ghaṭe kṣaudrapippalīphalacitrakaiḥ/ </div>
            <div class="l">pralipte &amp;madhunā māsaṃ jātaṃ tanmātrayā pibet// </div>
            <div class="l">grahaṇīpāṇḍurogaghnaṃ gulmaśvayathunāśanam/ </div>
            <div class="l">surāṃ vā &amp;trivṛtāyogakiṇvāṃ tatkvāthasaṃyutām// </div>
            <div class="l">yavaiḥ śyāmātrivṛtkvāthasvinnaiḥ kulmāṣamambhasā/ </div>
            <div class="l">āsutaṃ ṣaḍahaṃ palle jātaṃ sauvīrakaṃ pibet// </div>
            <div class="l">bhṛṣṭān vā &amp;satuṣāñchuddhān yavāṃstaccūrṇasaṃyutān/ </div>
            <div class="l">āsutānambhasā tadvat pibejjātaṃ tuṣodakam// </div>
            <div class="l">tathā madanakalpoktān ṣāḍavādīn pṛthagdaśa/ </div>
            <div class="l">trivṛccūrṇena saṃyujya virekārthaṃ prayojayet// </div>
          </div>
          <div id="CS.7.7.75" class="l">bhavataścātra---</div>
          <div class="lg">
            <div class="l"> tvakkeśarāmrātakadāḍimailāsitopalāmākṣikamātuluṅgaiḥ/ </div>
            <div class="l">madyaistathā+amlaiśca manonukūlairyuktāni deyāni virecanāni// </div>
            <div class="l">śītāmbunā pītavataśca tasya siñcenmukhaṃ chardivighātahetoḥ/ </div>
            <div class="l">hṛdyāṃśca mṛtpuṣpaphalapravālānamlaṃ ca dadyādupajighraṇārtham// </div>
          </div>
          <div id="CS.7.7.77" class="l">tatra ślokāḥ---</div>
          <div class="lg">
            <div class="l"> eko+amlādibhiraṣṭau ca daśa dvau saindhavādibhiḥ/ </div>
            <div class="l">mūtre+aṣṭādaśa &amp;yaṣṭyāṃ dvau jīvakādau caturdaśa// </div>
            <div class="l">kṣīrādau sapta lehe+aṣṭau catvāraḥ sitayā+api ca/ </div>
            <div class="l">pānakādiṣu pañcaiva ṣaḍṛtau pañca modakāḥ// </div>
            <div class="l">catvāraśca ghṛte kṣīre dvau cūrṇe tarpaṇe tathā/ </div>
            <div class="l">dvau madye kāñjike dvau ca daśānye ṣāḍavādiṣu// </div>
            <div class="l">śyāmāyāstrivṛtāyāśca kalpe+asmin samudāhṛtam/ </div>
            <div class="l">śataṃ daśottaraṃ siddhaṃ yogānāṃ paramarṣiṇā// </div>
          </div>
          <p><a name="idp14333456"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite kalpasthāne
            śyāmātrivṛtkalpo nāma saptamo+adhyāyaḥ//7// </p>
        </div>


        <div class="teidiv1" id="div2_body.1_div1.7_div2.8"><h3><a name="body.1_div1.7_div2.8"></a>7.8.  aṣṭamo+adhyāyaḥ/</h3>
          
          <p id="CS.7.8.1"><a name="CS.7.8.1"><!--anchor--></a>athātaścaturaṅgulakalpaṃ vyākhyāsyāmaḥ// </p>
          <p id="CS.7.8.2"><a name="CS.7.8.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">āragvadho rājavṛkṣaḥ śampākaścaturaṅgulaḥ/ </div>
            <div class="l">pragrahaḥ kṛtamālaśca karṇikāro+avaghātakaḥ// </div>
            <div class="l">jvarahṛdrogavātāsṛgudāvartādirogiṣu/ </div>
            <div class="l">rājavṛkṣo+adhikaṃ pathyo mṛdurmadhuraśītalaḥ// </div>
            <div class="l">bāle vṛddhe kṣate kṣīṇe sukumāre ca mānave/ </div>
            <div class="l">&amp;yojyo mṛdvanapāyitvādviṇeṣāccaturaṅgulaḥ// </div>
            <div class="l">&amp;phlakāle phalaṃ tasya grāhyaṃ pariṇataṃ ca yat/ </div>
            <div class="l">teṣāṃ guṇavatāṃ &amp;bhāraṃ sikatāsu nidhāpayet// </div>
            <div class="l">saptarātrāt samuddhṛtya śoṣayedātape bhiṣak/ </div>
            <div class="l">tato majjānamuddhṛtya śucau bhāṇḍe nidhāpayet// </div>
            <div class="l">drākṣārasayutaṃ dadyāddāhodāvartapīḍite/ </div>
            <div class="l">caturvarṣamukhe bāle yāvaddvādaśavārṣike// </div>
            <div class="l">caturaṅgulamajjñastu prasṛtaṃ vā+athavā+añjalim/ </div>
            <div class="l">surāmaṇḍena saṃyuktamathavā kolasīdhunā// </div>
            <div class="l">dadhimaṇḍena vā &amp;yuktaṃ rasenāmalakasya vā/ </div>
            <div class="l">kṛtvā śītakaṣāyaṃ &amp;taṃ pibet sauvīrakeṇa vā// </div>
            <div class="l">&amp;trivṛto vā kaṣāyeṇa majjñaḥ kalkaṃ tathā pibet/ </div>
            <div class="l">tathā bilvakaṣāyeṇa lavaṇakṣaudrasaṃyutam// </div>
            <div class="l">kaṣāyeṇāthavā tasya trivṛccūrṇaṃ guḍānvitam/ </div>
            <div class="l">sādhayitvā śanairlehaṃ lehayenmātrayā naram// </div>
            <div class="l">caturaṅgulasiddhādvā kṣīrādyadudiyādghṛtam/ </div>
            <div class="l">majjñaḥ kalkena dhātrīṇāṃ rase tatsādhitaṃ pibet// </div>
            <div class="l">tadeva daśamūlasya kulatthānāṃ yavasya ca/ </div>
            <div class="l">kaṣāye sādhitaṃ sarpiḥ kalkaiḥ śyāmādibhiḥ pibet// </div>
            <div class="l">dantīkvāthe+añjaliṃ majjñaḥ śampākasya guḍasya ca/ </div>
            <div class="l">dattvā māsārdhamāsasthamariṣṭaṃ &amp;pāpayeta ca// </div>
            <div class="l">yasya yat &amp;pānamannaṃ ca hṛdyaṃ svādvatha vā kaṭu/ </div>
            <div class="l">lavaṇaṃ vā bhavettena yuktaṃ dadyādvirecanam// </div>
          </div>
          <div id="CS.7.8.17" class="l">tatra ślokāḥ--- </div>
          <div class="lg">
            <div class="l">drākṣārase surāsīdhvordadhni cāmalakīrase/ </div>
            <div class="l">sauvīrake kaṣāye ca trivṛto &amp;bilvakasya ca// </div>
            <div class="l">lehe+ariṣṭe ghṛte dve ca yogā dvādaśa kīrtitāḥ/ </div>
            <div class="l">caturaṅgulakalpe+asmin sukumārāḥ sukhodayāḥ// </div>
          </div>
          <p><a name="idp14361616"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite kalpasthāne
            caturaṅgulakalpo nāmāṣṭamo+adhyāyaḥ//8// </p>
        </div>


        <div class="teidiv1" id="div2_body.1_div1.7_div2.9"><h3><a name="body.1_div1.7_div2.9"></a>7.9.  navamo+adhyāyaḥ/</h3>
          
          <p id="CS.7.9.1"><a name="CS.7.9.1"><!--anchor--></a>athātastilvakakalpaṃ vyākhyāsyāmaḥ// </p>
          <p id="CS.7.9.2"><a name="CS.7.9.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">tilvakastu mato lodhro bṛhatpatrastirīṭakaḥ/ </div>
            <div class="l">tasya mūlatvacaṃ śuṣkāmantarvalkalavarjitām// </div>
            <div class="l">cūrṇayettu tridhā kṛtvā dvau bhāgau ścotayettataḥ/ </div>
            <div class="l">lodhrasyaiva kaṣāyeṇa tṛtīyaṃ tena bhāvayet// </div>
            <div class="l">bhāgaṃ taṃ daśamūlasya &amp;punaḥ kvāthena bhāvayet/ </div>
            <div class="l">śuṣkaṃ cūrṇa punaḥ kṛtvā &amp;tata ūrdhvaṃ prayojayet// </div>
            <div class="l">&amp;dadhitakrasurāmaṇḍamūtrairbadarasīdhunā/ </div>
            <div class="l">rasenāmalakānāṃ vā tataḥ pāṇitalaṃ pibet// </div>
            <div class="l">meṣaśṛṅgyabhayākṛṣṇācitrakaiḥ salile śṛte/ </div>
            <div class="l">marujān sunuyāttacca jātaṃ sauvīrakaṃ yadā// </div>
            <div class="l">bhavedajjalinā tasya loghrakalkaṃ pibet sadā/ </div>
            <div class="l">surāṃ lodhrakaṣāyeṇa jātāṃ pakṣasthitāṃ pibet// </div>
            <div class="l">dantīcitrakayordroṇe salilasyāḍhakaṃ pṛthak/ </div>
            <div class="l">samutkvāthya guḍasyaikāṃ tulāṃ lodhrasya cāñjalim// </div>
            <div class="l">āvapettat paraṃ &amp;pakṣānmadyapānāṃ virecanam/ </div>
            <div class="l">&amp;kampillakakaṣāyeṇa daśakṛtvaḥ subhāvitām// </div>
            <div class="l">mātrāṃ kampillakasyaiva kaṣāyeṇa punaḥ pibet/ </div>
            <div class="l">caturaṅgulakalpena leho+anyaḥ kārya eva ca// </div>
            <div class="l">triphalāyāḥ kaṣāyeṇa sasarpirmadhuphāṇitaḥ/ </div>
            <div class="l">lodhracūrṇayutaḥ siddho lehaḥ &amp;śreṣṭho virecane// </div>
            <div class="l">tilvakasya kaṣāyeṇa kalkena ca saśarkaraḥ/ </div>
            <div class="l">saghṛtaḥ sādhito lehaḥ sa ca &amp;śreṣṭho virecane// </div>
            <div class="l">aṣṭāṣṭau trivṛtādīnāṃ muṣṭīṃstu sanakhān pṛthak/ </div>
            <div class="l">droṇe+apāṃ sādhayet pādaśeṣe prasthaṃ ghṛtāt pacet// </div>
            <div class="l">piṣṭaistaireva bilvāṃśaiḥ samūtralavaṇairatha/ </div>
            <div class="l">tato mātrāṃ pibet kāle śreṣṭhametadvirecanam// </div>
            <div class="l">lodhrakalkena mūtrāmlalavaṇaiśca pacedghṛtam/ </div>
            <div class="l">caturaṅgulakalpena sarpiṣī dve ca sādhayet// </div>
          </div>
          <div id="CS.7.9.17" class="l">tatra ślokau---</div>
          <div class="lg">
            <div class="l"> pañca dadhyādibhistvekā surā sauvīrakeṇa ca/ </div>
            <div class="l">eko+ariṣṭastathā yoga ekaḥ kampillakena ca// </div>
            <div class="l">lehāstrayo ghṛtenāpi catvāraḥ saṃprakīrtitāḥ/ </div>
            <div class="l">yogāste lodhramūlānāṃ kalpe ṣoḍaśa darśitāḥ// </div>
          </div>
          <p><a name="idp14389616"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite kalpasthāne
            tilvakakalpo nāma navamo+adhyāyaḥ//9// </p>
        </div>


        <div class="teidiv1" id="div2_body.1_div1.7_div2.10"><h3><a name="body.1_div1.7_div2.10"></a>7.10.  daśamo+adhyāyaḥ/</h3>
          
          <p id="CS.7.10.1"><a name="CS.7.10.1"><!--anchor--></a>athātaḥ sudhākalpaṃ vyākhyāsyāmaḥ/ </p>
          <p id="CS.7.10.2"><a name="CS.7.10.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">virecanānāṃ sarveṣāṃ sudhā tīkṣṇatamā matā/ </div>
            <div class="l">saṅghātaṃ hi bhinattyāśu doṣāṇāṃ kaṣṭavibhramā// </div>
            <div class="l">tasmānnaiṣā mṛdau koṣṭhe prayoktavyā kadācana/ </div>
            <div class="l">na doṣanicaye cālpe sati &amp;mārgaparikrame// </div>
            <div class="l">pāṇḍurogodare gulme kuṣṭhe dūṣīviṣārdite/ </div>
            <div class="l">śvayathau madhumehe ca doṣavibhrāntacetasi// </div>
            <div class="l">rogairevaṃvidhairgrastaṃ jñātvā saprāṇamāturam/ </div>
            <div class="l">prayojayenmahāvṛkṣaṃ samyak sa hyavacāritaḥ// </div>
            <div class="l">sadyo &amp;harati doṣāṇāṃ mahāntamapi saṃcayam/ </div>
            <div class="l">dvividhaḥ sa mato+alpaiśca bahubhiścaiva kaṇṭakaiḥ// </div>
            <div class="l">sutīkṣṇaiḥ kaṇṭakairalpaiḥ pravaro bahukaṇṭakaḥ/ </div>
            <div class="l">sa nāmnā snugguḍā nandā sudhā nistriṃśapatrakaḥ// </div>
            <div class="l">&amp;tau vipāṭyāharet kṣīraṃ śastreṇa matimān bhiṣak/ </div>
            <div class="l">dvivarṣaṃ vā trivarṣaṃ vā śiśirānte viśeṣataḥ// </div>
            <div class="l">bilvādīnāṃ bṛhatyā vā kaṇṭakāryāstathaikaśaḥ/ </div>
            <div class="l">kaṣāyeṇa samāṃśaṃ taṃ kṛtvā+aṅgāreṣu śoṣayet// </div>
            <div class="l">&amp;tataḥ kolasamāṃ mātrāṃ pibet sauvīrakeṇa vā/ </div>
            <div class="l">tuṣodakena kolānāṃ rasenāmalakasya vā// </div>
            <div class="l">surayā dadhimaṇḍena mātuluṅgarasena vā/ </div>
            <div class="l">sātalāṃ kāñcanakṣīrīṃ śyāmādīni &amp;kaṭutrikam// </div>
            <div class="l">yathopapatti saptāhaṃ sudhākṣīreṇa bhāvayet/ </div>
            <div class="l">kolamātrāṃ ghṛtenātaḥ pibenmāṃsarasena vā// </div>
            <div class="l">tryūṣaṇaṃ triphalāṃ dantīṃ citrakaṃ trivṛtāṃ tathā/ </div>
            <div class="l">snukkṣīrabhāvitaṃ samyagvidadhyādguḍapānakam// </div>
            <div class="l">trivṛtāragvadhaṃ dantīṃ śaṅkhinīṃ saptalāṃ samam/ </div>
            <div class="l">gomūtre rajanīṃ &amp;kṛtvā śoṣayedātape tataḥ// </div>
            <div class="l">saptāhaṃ bhāvayitvaivaṃ snukkṣīreṇāparaṃ punaḥ/ </div>
            <div class="l">saptāhaṃ bhāvayecchuṣkaṃ tatastenāpi bhāvitam// </div>
            <div class="l">gandhamālyaṃ &amp;tadāghrāya prāvṛtya paṭameva ca/ </div>
            <div class="l">sukhamāśu viricyante mṛdukoṣṭhā narādhipāḥ// </div>
            <div class="l">śyāmātrivṛtkaṣāyeṇa snukkṣīraghṛtaphāṇitaiḥ/ </div>
            <div class="l">lehaṃ &amp;paktvā virekārthaṃ lehayenmātrayā naram// </div>
            <div class="l">pāyayettu sudhākṣīraṃ yūṣairmāṃsarasairghṛtaiḥ/ </div>
            <div class="l">bhāvitāñchuṣkamatsyān vā māṃsaṃ vā bhakṣayennaraḥ// </div>
            <div class="l">kṣīreṇāmalakaiḥ sarpiścaturaṅgulavat pacet/ </div>
            <div class="l">surāṃ vā kārayet kṣīre ghṛtaṃ vā pūrvavat pacet// </div>
          </div>
          <div id="CS.7.10.21" class="l">tatra ślokau--- </div>
          <div class="lg">
            <div class="l">sauvīrakādibhiḥ sapta sarpiṣā ca rasena ca/ </div>
            <div class="l">pānakaṃ ghreyalehau ca yogā yūṣādibhistrayaḥ// </div>
            <div class="l">dvau śuṣkamatsyamāṃsābhyāṃ suraikā dve ca sarpiṣī/ </div>
            <div class="l">mahāvṛkṣasya yogāste viṃśatiḥ samudāhṛtāḥ// </div>
          </div>
          <p><a name="idp14423520"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite kalpasthāne
            sudhākalpo nāma daśamo+adhyāyaḥ//10// </p>
        </div>


        <div class="teidiv1" id="div2_body.1_div1.7_div2.11"><h3><a name="body.1_div1.7_div2.11"></a>7.11.  ekādaśo+adhyāyaḥ/</h3>
          
          <p id="CS.7.11.1"><a name="CS.7.11.1"><!--anchor--></a>athātaḥ saptalāśaṅkhinīkalpaṃ vyākhyāsyāmaḥ// </p>
          <p id="CS.7.11.2"><a name="CS.7.11.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">saptalā carmasāhvā ca bahuphenarasā ca sā/ </div>
            <div class="l">śaṅkhinī tiktalā &amp;caiva yavatiktā+akṣi(kṣa)pīḍakaḥ// </div>
            <div class="l">te gulmarahṛdrogakuṣṭhaśophodarādiṣu/ </div>
            <div class="l">vikāsitīkṣṇarūkṣatvādyojye śleṣmādhikeṣu tu// </div>
            <div class="l">nātiśuṣkaṃ phalaṃ grāhyaṃ śaṅkhinyā nistuṣīkṛtam/ </div>
            <div class="l">saptalāyāśca mūlāni gṛhītvā bhājane kṣipet// </div>
            <div class="l">akṣamātraṃ tayoḥ piṇḍaṃ prasannālavaṇāyutam/ </div>
            <div class="l">hṛdroge &amp;kaphavātotthe gulme caiva prayojayet// </div>
            <div class="l">priyālapīlukarkandhukolāmrātakadāḍimaiḥ/ </div>
            <div class="l">drākṣāpanasakharjūrabadarāmlaparūṣakaiḥ// </div>
            <div class="l">maireye dadhimaṇḍe+amle sauvīrakatuṣodake/ </div>
            <div class="l">sīdhau cāpyeṣa kalpaḥ syāt sukhaṃ śīghravirecanaḥ// </div>
            <div class="l">tailaṃ vidārigandhādyaiḥ payasi kvathite pacet/ </div>
            <div class="l">saptalāśaṅkhinīkalke trivṛcchyāmārdhamāgike// </div>
            <div class="l">dadhimaṇḍena sannīya siddhaṃ tat pāyayeta ca/ </div>
            <div class="l">śaṅkhinīcūrṇabhāgau dvau &amp;tilacūrṇasya cāparaḥ// </div>
            <div class="l">harītakīkaṣāyeṇa tailaṃ tatpīḍitaṃ pibet/ </div>
            <div class="l">atasīsarṣapairaṇḍakarañjeṣveṣa saṃvidhiḥ// </div>
            <div class="l">śaṅkhinīsaptalāsiddhāt kṣīrādyadudiyādghṛtam/ </div>
            <div class="l">kalkabhāge tayoreva trivṛcchyāmārdhasaṃyute// </div>
            <div class="l">kṣīreṇāloḍya &amp;saṃpakvaṃ pibettacca virecanam/ </div>
            <div class="l">dantīdravantyoḥ kalpo+ayamajaśṛṅgyajagandhayoḥ// </div>
            <div class="l">kṣīriṇyā &amp;nīlikāyāśca tathaiva ca karañjayoḥ/ </div>
            <div class="l">masūravidalāyāśca pratyakparṇyāstathaiva ca// </div>
            <div class="l">dvivargārdhāṃśakalkena tadvat sādhyaṃ ghṛtaṃ punaḥ/ </div>
            <div class="l">śaṅkhinīsaptalādhātrīkaṣāye &amp;sādhayedghṛtam// </div>
            <div class="l">trivṛtkalpena sarpiśca trayo lehāśca &amp;lodhravat/ </div>
            <div class="l">surākampillayoryogaḥ kāryo lodhravadeva ca// </div>
            <div class="l">dantīdravantyoḥ kalpena sauvīrakatuṣodake/ </div>
            <div class="l">ajagandhājaśṛṅgyośca &amp;tadvat syātāṃ virecane// </div>
          </div>
          <div id="CS.7.11.18" class="l">tatra ślokau--- </div>
          <div class="lg">
            <div class="l">kaṣāyā daśa ṣaṭ taile+aṣṭau ca sarpiṣi/ </div>
            <div class="l">pañca madye trayo lehā yogaḥ kampillake tathā// </div>
            <div class="l">saptalāśaṅkhinībhyāṃ te triṃśaduktā navādhikāḥ/ </div>
            <div class="l">yogāḥ siddhāḥ samastābhyāmekaśo+api ca te hitāḥ// </div>
          </div>
          <p><a name="idp14452656"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite kalpasthāne
            saptalāśāṅkhinīkalpo nāmaikādaśo+adhyāyaḥ//11// </p>
        </div>


        <div class="teidiv1" id="div2_body.1_div1.7_div2.12"><h3><a name="body.1_div1.7_div2.12"></a>7.12.  dvādaśo+adhyāyaḥ/</h3>
          
          <p id="CS.7.12.1"><a name="CS.7.12.1"><!--anchor--></a>athāto dantīdravantīkalpaṃ vyākhyāsyāmaḥ// </p>
          <p id="CS.7.12.2"><a name="CS.7.12.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">dantyudumbaraparṇī syānnikumbho+atha mukūlakaḥ/ </div>
            <div class="l">dravantī nāmataścitrā nyagrodhī mūṣikāhvayā// </div>
            <div class="l">(tathā mūṣikaparṇī cāpyupacitrā ca śambarī/ </div>
            <div class="l">pratyakśreṇī sutaśreṇī dantī ra(ca)ṇḍā ca &amp;kīrtitā//) </div>
            <div class="l"> tayormūlāni saṃgṛhya sthirāṇi bahalāni ca/ </div>
            <div class="l">hastidantaprakārāṇi śyāvatāmrāṇi buddhimān// </div>
            <div class="l">pippalīmadhuliptāni svedayenmṛtkuśāntare/ </div>
            <div class="l">&amp;śoṣāyedātape+agnyarkau hato hyeṣāṃ vikāśitām// </div>
            <div class="l">tīkṣṇoṣṇānyāśukārīṇi vikāśīni gurūṇi ca/ </div>
            <div class="l">vilāyayanti doṣau dvau mārutaṃ kopayanti ca// </div>
            <div class="l">dadhitakrasurāmaṇḍaiḥ piṇḍamakṣasamaṃ tayoḥ/ </div>
            <div class="l">priyālakolabadarapīluśīdhubhireva ca// </div>
            <div class="l">pibedgulmodarī &amp;doṣairabhikhinnaśca yo naraḥ/ </div>
            <div class="l">gomṛgājarasaiḥ pāṇḍuḥ kṛmikoṣṭhī bhagandarī// </div>
            <div class="l">tayoḥ kalke kaṣāye ca daśamūlarasāyute/ </div>
            <div class="l">&amp;kakṣyālajīvisarpeṣu dāhe ca vipacedghṛtam// </div>
            <div class="l">tailaṃ mehe ca gulme ca sodāvarte kaphānile/ </div>
            <div class="l">catuḥsnehaṃ śakṛcchukravātasaṅgānilārtiṣu// </div>
            <div class="l">rase dantyajaśṛṅgayośca guḍakṣaudraghṛtānvitaḥ/ </div>
            <div class="l">lehaḥ siddho virekārthe &amp;dāhasaṃtāpamehanut// </div>
            <div class="l">vātatarṣe jvare paitte syāt sa evājagandhayā/ </div>
            <div class="l">dantīdravantyormūlāni pacedāmalakīrase// </div>
            <div class="l">trīṃstu tasya kaṣāyasya bhāgau dvau phāṇitasya ca/ </div>
            <div class="l">tapte sarpiṣi taile vā bharjayettatra cāvapet// </div>
            <div class="l">kalkaṃ dantīdravantyośca śyāmādīnāṃ ca bhāgaśaḥ/ </div>
            <div class="l">tatsiddhaṃ prāśayellehaṃ sukhaṃ tena viricyate// </div>
            <div class="l">rase ca daśamūlasya tathā baibhītake rase/ </div>
            <div class="l">harītakīrase caiva lehānevaṃ pacet &amp;pṛthak// </div>
            <div class="l">tayorbilvasamaṃ cūrṇaṃ tadraseneva bhāvitam/ </div>
            <div class="l">asṛṣṭe viśi vātotthe gulme cāmlayutaṃ śubham// </div>
            <div class="l">pāṭayitvekṣukāṇḍaṃ vā kalkenālipya cāntarā/ </div>
            <div class="l">svedayitvā &amp;tataḥ khādet sukhaṃ tena viricyate// </div>
            <div class="l">mūlaṃ dantīdravantośca saha mudgairvipācayet/ </div>
            <div class="l">&amp;lāvavartīrakādyaiśca te rasāḥ syurvirecane// </div>
            <div class="l">tayorvā+api kaṣāyeṇa yavāgūṃ jāṅgalaṃ rasam/ </div>
            <div class="l">&amp;māṣayūṣaṃ ca saṃskṛtya dadyāttaiśca viricyate// </div>
            <div class="l">tatkaṣāyāttrayo bhāgā dvau sitāyāstathaiva ca/ </div>
            <div class="l">eko godhūmacūrṇānāṃ &amp;kāryā cotkārikā śubhā// </div>
            <div class="l">modako vā+asya &amp;kalpena kāryastacca virecanam/ </div>
            <div class="l">tayoścāpi kaṣāyeṇa madyānyasyopakalpayet// </div>
            <div class="l">dantīkvāthena &amp;cāloḍya dantītailena sādhitān/ </div>
            <div class="l">guḍalāvaṇikān bhakṣyān vividhān bhakṣayennaraḥ// </div>
            <div class="l">dantīṃ dravantīṃ maricaṃ yavānīmupakuñcikām/ </div>
            <div class="l">nāgaraṃ hemadugdhāṃ ca citrakaṃ ceti cūrṇitam// </div>
            <div class="l">saptāhaṃ bhāvayenmūtre gavāṃ pāṇitalaṃ tataḥ/ </div>
            <div class="l">pibedghṛtena &amp;jīeṇe tu viriktaścāpi tarpaṇam// </div>
            <div class="l">sarvarogaharaṃ mukhyaṃ sarveṣvṛtuṣu yaugikam/ </div>
            <div class="l">cūrṇaṃ tadanapāyitvādbālavṛddheṣu pūjitam// </div>
            <div class="l">durbhaktājīrṇapārśvārtigulmaplīhodareṣu ca/ </div>
            <div class="l">gaṇḍamālāsu &amp;vāte ca pāṇḍuroge ca śasyate// </div>
            <div class="l">palaṃ citrakadantyośca harītakyāśca viṃśatiḥ/ </div>
            <div class="l">trivṛtpippalikarṣau dvau guḍasyāṣṭapalena tat// </div>
            <div class="l">vinīya modakān kuryāddaśaikaṃ bhakṣayettataḥ/ </div>
            <div class="l">uṣṇāmbu ca &amp;pibeccānu daśame daśame+ahni ca// </div>
            <div class="l">ete niṣparihārāḥ syuḥ sarvaroganibarhaṇāḥ/ </div>
            <div class="l">grahaṇīpāṇḍurogārśaḥkaṇḍūkoṭhānilāpahāḥ// </div>
            <div class="l">dantīdvipalaniryūho &amp;drākṣārdhaprasthasādhitaḥ/ </div>
            <div class="l">virecanaṃ pittakāse pāṇḍuroge ca śasyate// </div>
            <div class="l">dantīkalkaṃ samaguḍaṃ śītavāriyutaṃ pibet/ </div>
            <div class="l">virecanaṃ &amp;mukhyatamaṃ kāmalāharamuttamam// </div>
            <div class="l">śyāmādantīrase gauḍaḥ pippalīphalacitrakaiḥ/ </div>
            <div class="l">lipte+ariṣṭo+anilaśleṣmaplīhapāṇḍūdarāpahaḥ// </div>
            <div class="l">tathā dantīdravantyośca kaṣāye sājagandhayoḥ/ </div>
            <div class="l">gauḍaḥ kāryo++ājaśṛṅgyā vā &amp;sa vai sukhavirecanaḥ// </div>
            <div class="l">taccūrṇakvāthamāṣāmbukiṇvatoyasamudbhavā/ </div>
            <div class="l">madirā kaphagulmālpavahnipārśvakaṭigrahe// </div>
            <div class="l">ajagandhākaṣāyeṇa sauvīrakatuṣodake/ </div>
            <div class="l">surākampillake yogau lodhravacca tayoḥ smṛtau// </div>
          </div>
          <div id="CS.7.12.36" class="l">tatra ślokāḥ--- </div>
          <div class="lg">
            <div class="l">&amp;(dadhyādiṣu trayaḥ pañca priyālādyaistrayo rase/ </div>
            <div class="l">sneheṣu vai trayo lehyāḥ ṣaṭ cūrṇe tveka eva ca// </div>
            <div class="l">ikṣāvekastathā mudgamāṃsānāṃ ca rasāstrayaḥ/ </div>
            <div class="l">yavāgvādau trayaścaiva ukta utkārikāvidhau// </div>
            <div class="l">ekaśca modake madye caikastatkvāthatailake/ </div>
            <div class="l">cūrṇamekaṃ punaścaiko modakaḥ pañca cāsave// </div>
            <div class="l">ekaḥ sauvīrake+athaiko yogaḥ syāttu tuṣodake/ </div>
            <div class="l">ekā suraikaḥ kampille tathā pañca ghṛte smṛtāḥ//) </div>
            <div class="l"> dantīdravantīkalpe+asmin proktāḥ ṣoḍaśakāstrayaḥ/ </div>
            <div class="l">nānāvidhānāṃ yogānāṃ bhaktidoṣāmayānprati// </div>
            <div class="l">triśataṃ pañcapañcāśadyogānāṃ vamane smṛtam/ </div>
            <div class="l">dve śate navakāḥ pañca yogānāṃ tu virecane// </div>
            <div class="l">ūrdhvānulomabhāgānāmityuktāni śatāni ṣaṭ/ </div>
            <div class="l">prādhānyataḥ samāśritya dravyāṇi daśa pañca ca// </div>
          </div>
          <div id="CS.7.12.43" class="l">bhavanti cātra--- </div>
          <div class="lg">
            <div class="l">yaddhi yena pradhānena dravyaṃ samupasṛjyate/ </div>
            <div class="l">tatsaṃjñakaḥ sa yogo vai bhavatīti &amp;viniścayaḥ// </div>
            <div class="l">phalādīnāṃ pradhānānāṃ guṇabhūtāḥ surādayaḥ/ </div>
            <div class="l">te hi tānyanuvartante manujendramivetare// </div>
            <div class="l">viruddhavīryamapyeṣāṃ pradhānānāmabādhakam/ </div>
            <div class="l">adhikaṃ tulyavīrye hi &amp;kriyāsāmarthyamiṣyate// </div>
            <div class="l">iṣṭavarṇarasasparśagandhārthaṃ prati cāmayam/ </div>
            <div class="l">ato viruddhavīryāṇāṃ prayoga iti niścitam// </div>
            <div class="l">bhūyaścaiṣāṃ balādhānaṃ kāryaṃ svarasabhāvanaiḥ/ </div>
            <div class="l">subhāvitaṃ hyalpamapi dravyaṃ syādbahukarmakṛt// </div>
            <div class="l">svarasaistulyavīryairvā tasmāddravyāṇi bhāvayet/ </div>
            <div class="l">alpasyāpi mahārthatvaṃ prabhūtasyālpakarmatām// </div>
            <div class="l">kuryāt saṃyogaviśleṣkālasaṃskārayuktibhiḥ/ </div>
            <div class="l">pradeśamātrametāvaddraṣṭavyamiha ṣaṭśatam// </div>
            <div class="l">svabuddhyaivaṃ sahasrāṇi koṭīrvā+api prakalpayet/ </div>
            <div class="l">&amp;bahudravyavikalpatvādyogasaṃkhyā na vidyate// </div>
            <div class="l">tīkṣṇamadhyamṛdūnāṃ tu teṣāṃ śṛṇuta lakṣaṇam/ </div>
            <div class="l">sukhaṃ kṣipraṃ mahāvegamasaktaṃ yat pravartate// </div>
            <div class="l">nātiglānikaraṃ pāyau hṛdaye na ca rukkaram/ </div>
            <div class="l">antarāśayamakṣiṇvan kṛtsnaṃ doṣaṃ nirasyati// </div>
            <div class="l">virecanaṃ nirūho vā tattīkṣṇamiti nirdiśet/ </div>
            <div class="l">jalāgnikīṭairaspṛṣṭaṃ deśakālaguṇānvitam// </div>
            <div class="l">īṣanmātrādhikairyuktaṃ tulyavīryaiḥ subhāvitam/ </div>
            <div class="l">snehasvedopapannasya tīkṣṇatvaṃ yāti bheṣajam// </div>
            <div class="l">kiṃcidebhirguṇairhīnaṃ pūrvoktairmātrayā tathā/ </div>
            <div class="l">snigdhasvinnasya vā samyaṅmadhyaṃ bhavati bheṣajam// </div>
            <div class="l">mandavīryaṃ virūkṣasya hīnamātraṃ tu bheṣajam/ </div>
            <div class="l">atulyabīryaiḥ saṃyuktaṃ mṛdu syānmandavegavat// </div>
            <div class="l">akṛtsnadoṣaharaṇādaśuddhī te balīyasām/ </div>
            <div class="l">madhyāvarabalānāṃ tu prayojye siddhimicchatā// </div>
            <div class="l">tīkṣṇo madhyo mṛdurvyādhiḥ sarvamadhyālpalakṣaṇaḥ/ </div>
            <div class="l">tīkṣṇādīni &amp;balāvekṣī bheṣajānyeṣu yojayet// </div>
            <div class="l">deyaṃ tvanirhṛte pūrvaṃ pīte paścāt punaḥ punaḥ/ </div>
            <div class="l">bheṣajaṃ vamanārthīyaṃ prāya āpittadarśanāt// </div>
            <div class="l">&amp;balatraividhyamālakṣya doṣāṇāmāturasya ca/ </div>
            <div class="l">punaḥ pradadyādbhaiṣajyaṃ sarvaśo vā vivarjayet// </div>
            <div class="l">nirhṛte vā+api jīrṇe vā doṣanirharaṇe budhaḥ/ </div>
            <div class="l">bheṣaje+anyatprayuñjīta prārthayansiddhimuttamām// </div>
            <div class="l">apakvaṃ vamanaṃ &amp;doṣaṃ pacyamānaṃ virecanam/ </div>
            <div class="l">nirharedvamanasyātaḥ pākaṃ na pratipālayet// </div>
            <div class="l">pīte &amp;prasraṃsane doṣānna nirhatya jarāṃ gate/ </div>
            <div class="l">vamite cauṣadhe dhīraḥ pāyayedauṣadhaṃ punaḥ// </div>
            <div class="l">dīptāgniṃ bahudoṣaṃ tu dṛḍhasnehaguṇaṃ naram/ </div>
            <div class="l">duḥśuddhaṃ tadaharbhuktaṃ śvobhūte pāyayet punaḥ// </div>
            <div class="l">durbalo bahudoṣaśca doṣapākena yo naraḥ/ </div>
            <div class="l">viricyate &amp;śanairbhojyairbhūyastamanusārayet// </div>
            <div class="l">vamanaiśca virekaiśca &amp;viśuddhasyāpramāṇataḥ/ </div>
            <div class="l">bhojanāntarapānābhyāṃ doṣaśeṣaṃ śamaṃ nayet// </div>
            <div class="l">durbalaṃ śodhitaṃ &amp;pūrvamalpadoṣaṃ ca mānavam/ </div>
            <div class="l">aparijñātakoṣṭhaṃ ca pāyayetauṣadhaṃ mṛdu// </div>
            <div class="l">śreyo mṛdvasakṛtpītamalpabādhaṃ niratyayam/ </div>
            <div class="l">na cātitīkṣṇaṃ yat kṣipraṃ janayetprāṇasaṃśayam// </div>
            <div class="l">durbalo+api mahādoṣo virecyo bahuśo+alpaśaḥ/ </div>
            <div class="l">mṛdubhirbheṣajairdoṣā hanyurhyenamanirhṛtāḥ// </div>
            <div class="l">yasyordhvaṃ kaphasaṃsṛṣṭaṃ pītaṃ yātyānulomikam/ </div>
            <div class="l">vamitaṃ kavalaiḥ śuddhaṃ laṅghitaṃ pāyayettu tam// </div>
            <div class="l">&amp;vibaddhe+alpe cirāddoṣe sravatyuṣṇaṃ pibejjalam/ </div>
            <div class="l">tenādhmānaṃ tṛṣā cchardirvibandhaścaiva śāmyati// </div>
            <div class="l">bheṣajaṃ doṣaruddhaṃ cennordhvaṃ nādhaḥ pravartate/ </div>
            <div class="l">sodgāraṃ &amp;sāṅgaśūlaṃ ca svedaṃ tatrāvacārayet// </div>
            <div class="l">&amp;suvirikte tu sodgāramāśvevauṣadhamullikhet/ </div>
            <div class="l">&amp;atipravartanaṃ jīrṇe suśītaiḥ stambhayedbhiṣak// </div>
            <div class="l">kadācicchleṣmaṇā ruddhaṃ tiṣṭhatyurasi bheṣajam/ </div>
            <div class="l">kṣīṇe śleṣmaṇi sāyāhne rātrau vā tatpravartate// </div>
            <div class="l">&amp;rūkṣānāhārayorjīrṇe viṣṭabhyordhvaṃ gate+api vā/ </div>
            <div class="l">vāyunā bheṣaje tvanyat sasnehalavaṇaṃ pibet// </div>
            <div class="l">tṛṇmohabhramamūrcchāyāḥ &amp;syuścejjīryati bheṣaje/ </div>
            <div class="l">pittaghnaṃ svādu śītaṃ ca bheṣajaṃ tatra śasyate// </div>
            <div class="l">&amp;lālāhṛllāsaviṣṭambhalomaharṣāḥ kaphāvṛte/ </div>
            <div class="l">bheṣajaṃ tatra tīkṣṇoṣṇaṃ kaṭvādi kaphanuddhitam// </div>
            <div class="l">susnigdhaṃ krūrakoṣṭhaṃ ca laṅghayedavirecitam/ </div>
            <div class="l">tenāsya snehajaḥ śleṣmā saṅgaścaivopaśāmyati// </div>
            <div class="l"> rūkṣa-bahvanila-krūrakoṣṭha-&amp;vyāyāmaśālinām/ </div>
            <div class="l">dīptāgnīnāṃ ca bhaiṣajyamaviricyaiva jīryati// </div>
            <div class="l">tebhyo bastiṃ purā dattvā pañcāddadyādvirecanam/ </div>
            <div class="l">&amp;bastipravartitaṃ doṣaṃ harecchīghraṃ virecanam// </div>
            <div class="l">rūkṣāśanāḥ karmanityā ye narā dīptapāvakāḥ/ </div>
            <div class="l">teṣāṃ doṣāḥ kṣayaṃ yānti &amp;karmavātātapāgnibhiḥ// </div>
            <div class="l">viruddhādhyaśanājīrṇadoṣānapi sahanti te/ </div>
            <div class="l">snehyāste mārutādrakṣyā nāvyādhau tān &amp;viśodhayet// </div>
            <div class="l">nātisnigdhaśarīrāya dadyāt snehavirecanam/ </div>
            <div class="l">snehotkliṣṭaśarīrāya rūkṣaṃ dadyādvirecanam// </div>
            <div class="l">evaṃ jñātvā vidhiṃ dhīro deśakālapramāṇavit/ </div>
            <div class="l">virecanaṃ virecyebhyaḥ prayacchannāparādhyati// </div>
            <div class="l">vibhraṃśo viṣavadyasya prayacchānnāparādhyati/ </div>
            <div class="l">kāleṣvavaśyaṃ peyaṃ ca tasmādyatnāt prayojayet// </div>
            <div class="l">dravyapramāṇaṃ tu yaduktamasminmadhyeṣu tat koṣṭhavayobaleṣu/ </div>
            <div class="l">&amp;tanmūlamālambya bhavedvikalpyaṃ teṣāṃ vikalpyo+abhyadhikonabhāvaḥ// </div>
            <div class="l">ṣaḍ dhvaṃśyastu marīciḥ syāt ṣaṇmarīcyastu sarṣapaḥ/ </div>
            <div class="l">aṣṭau te sarṣapā raktāstaṇḍulaścāpi taddvayam// </div>
            <div class="l">dhīnyamāṣo bhavedeko dhānyamāṣadvayaṃ yavaḥ/ </div>
            <div class="l">aṇḍikā te tu catvārastāścatasrastu māṣakaḥ// </div>
            <div class="l">hemaśca dhānyakaścokto bhavecchāṇastu te trayaḥ/ </div>
            <div class="l">śāṇau dvau draṅkṣaṇaṃ vidyāt kolaṃ badarameva ca// </div>
            <div class="l">vidyāddvau drakṣaṇau karṣaṃ suvarṇaṃ cākṣameva ca/ </div>
            <div class="l">biḍālapadakaṃ caiva picuṃ pāṇitalaṃ tathā// </div>
            <div class="l">tindukaṃ ca vijānīyāt kavalagrahameva ca/ </div>
            <div class="l">dve suvarṇe palārdhaṃ syācchuktiraṣṭamikā tathā// </div>
            <div class="l">dve palārdhe palaṃ muṣṭiḥ prakuñco+atha caturthikā/ </div>
            <div class="l">bilvaṃ ṣoḍaśikā cāmraṃ dve pale prasṛtaṃ vidhuḥ// </div>
            <div class="l">aṣṭamānaṃ tu vijñeyaṃ kuḍavau dvau tu mānikā/ </div>
            <div class="l">palaṃ caturguṇaṃ vidyādañjaliṃ kuḍavaṃ tathā// </div>
            <div class="l">catvāraḥ kuḍavāḥ prasthaścatuḥprasthamathāḍhakam/ </div>
            <div class="l">pātraṃ tadeva vijñeyaṃ kaṃsaḥ prasthāṣṭakaṃ tathā// </div>
            <div class="l">kaṃsaścaturguṇo droṇaścārmaṇaṃ nalvaṇaṃ ca tat/ </div>
            <div class="l">sa eva kalaśaḥ khyāto ghaṭamunmānameva ca// </div>
            <div class="l">droṇastu dviguṇaḥ śūrpo vijñeyaḥ kumbha eva ca/ </div>
            <div class="l">goṇīṃ śūrpadvayaṃ vidyāt khārīṃ bhāraṃ tathaiva ca// </div>
            <div class="l">dvātriṃśataṃ vijānīyādvāhaṃ śūrpāṇi buddhimān/ </div>
            <div class="l">tulāṃ śatapalaṃ vidyāt parimāṇaviśāradaḥ// </div>
            <div class="l">śuṣkadravyeṣvidaṃ mānamevamādi prakīrtitam/ </div>
            <div class="l">dviguṇaṃ taddraveṣviṣṭaṃ tathā sadyoddhṛteṣu ca// </div>
            <div class="l">&amp;yaddhi mānaṃ tulā proktā palaṃ vā tat prayojayet/ </div>
            <div class="l">anukte parimāṇe tu tulyaṃ mānaṃ prakīrtitam// </div>
            <div class="l">dravakārye+api cānukte sarvatra salilaṃ smṛtam/ </div>
            <div class="l">yataśca pādanirdeśaścāturbhāgastataśca saḥ// </div>
            <div class="l">jalasnehauṣadhānāṃ tu pramāṇaṃ yatra &amp;neritam/ </div>
            <div class="l">tatra syādauṣadhāt snehaḥ snehāttoyaṃ caturguṇam// </div>
            <div class="l">snehapākastridhā jñeyo mṛdurmadhyaḥ kharastathā/ </div>
            <div class="l">tulye kalkena niryāse bheṣajānāṃ mṛduḥ smṛtaḥ// </div>
            <div class="l">saṃyāva iva niryāse madhyo darvīṃ vimuñcati/ </div>
            <div class="l">śīryamāṇe tu niryāse &amp;vartamāne kharastathā// </div>
            <div class="l">kharo+abhyaṅge smṛtaḥ kāko, mṛdurnastaḥkriyāsu ca/ </div>
            <div class="l">madhyapākaṃ tu pānārthe bastau ca viniyojayet// </div>
            <div class="l">mānaṃ ca dvividhaṃ prāhuḥ kāliṅgaṃ māgadhaṃ tathā/ </div>
            <div class="l">kāliṅgānmāgadhaṃ śreṣṭhamevaṃ mānavido viduḥ// </div>
          </div>
          <div id="CS.7.12.106" class="l">tatra ślokau---</div>
          <div class="lg">
            <div class="l"> kalpārthaḥ śodhanaṃ saṃjñā pṛthagghetuḥ pravartane/ </div>
            <div class="l">deśādīnāṃ phalādīnāṃ guṇā yogaśatāni ṣaṭ// </div>
            <div class="l">vikalpaheturnāmāni tīkṣṇamadhyālpalakṣaṇam/ </div>
            <div class="l">vidhiścāvasthiko mānaṃ snehapākaśca darśitaḥ// </div>
          </div>
          <p><a name="idp14615856"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite kalpasthāne
            dantīdravantīkalpo nāma dvādaśo+adhyāyaḥ//12// </p>
          <p><a name="idp14616592"><!--anchor--></a> saptamaṃ kalpasthānaṃ samāptam/ </p>
        </div>

      </div>

      <div class="chapter" id="div1_body.1_div1.8"><h2><a name="body.1_div1.8"></a>8.  siddhisthānam/ </h2>
        

        <div class="teidiv1" id="div2_body.1_div1.8_div2.1"><h3><a name="body.1_div1.8_div2.1"></a>8.1.  prathamo+adhyāyaḥ/</h3>
          
          <p id="CS.8.1.1"><a name="CS.8.1.1"><!--anchor--></a>athātaḥ kalpanāsiddhiṃ vyākhyāsyāmaḥ// </p>
          <p id="CS.8.1.2"><a name="CS.8.1.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">kā kalpanā pañcasu karmasūktā, kramaśca kaḥ, kiṃ ca kṛtākṛteṣu/ </div>
            <div class="l">liṅgaṃ tathaivātikṛteṣu, saṃkyā kā, kiṃguṇaḥ, keṣu ca kaśca bastiḥ// </div>
            <div class="l">kiṃ varjanīyaṃ pratikarmakāle, kṛte kiyān vā parihārakālaḥ/ </div>
            <div class="l">praṇīyamānaśca na yāti kena, kenaiti śīghraṃ, sucirācca bastiḥ// </div>
            <div class="l">&amp;sādhyā gadāḥ svaiḥ śamanaiśca kecit kasmāt prayuktairna śamaṃ
              vrajanti/ </div>
            <div class="l">&amp;pracoditaḥ śiṣyavareṇa samyagityagniveśena bhiṣagvariṣṭhaḥ// </div>
            <div class="l">punarvasustantravidāha tasmai sarvaprajānāṃ hitakāmyayedam/ </div>
            <div class="l">tryahāvaraṃ saptadinaṃ paraṃ tu snigdho naraḥ svedayitavya &amp;uktaḥ// </div>
            <div class="l">nātaḥ paraṃ snehanamādiśanti sātmyībhavet saptadināt paraṃ tu/ </div>
            <div class="l">sneho+anilaṃ hanti mṛdūkaroti dehaṃ malānāṃ vinihanti saṅgam// </div>
            <div class="l">snigdhasya sūkṣmeṣvayaneṣu līnaṃ svedastu doṣaṃ nayati dravatvam/ </div>
            <div class="l">grāmyaudakānūparasaiḥ &amp;samāṃsairutkleśanīyaḥ payasā ca vamyaḥ// </div>
            <div class="l">rasaistathā jāṅgalajaiḥ sayūṣaiḥ &amp;snigdhaiḥ
              kaphāvṛddhikarairvirecyaḥ/ </div>
            <div class="l">śleṣmottaraśchardayati &amp;hyaduḥkhaṃ viricyate mandakaphastu samyak// </div>
            <div class="l">adhaḥ kaphe+alpe vamanaṃ &amp;virecayedvirecanaṃ vṛddhakaphe
              tathordhvam/ </div>
            <div class="l">&amp;snigdhāya deyaṃ vamanaṃ yathoktaṃ vāntasya peyādiranukramaśca// </div>
            <div class="l">snigdhasya susvinnatanoryathāvadvirecanaṃ yogyatamaṃ
              &amp;prayojyam/ </div>
            <div class="l">peyāṃ vilepīmakṛtaṃ kṛtaṃ ca yūṣaṃ rasaṃ trirdvirathaikaśaśca// </div>
            <div class="l">krameṇa seveta viśuddhakāyaḥ pradhānamadhyāvaraśuddhiśuddhaḥ/ </div>
            <div class="l">yathā+aṇuragnistṛṇagomayādyaiḥ saṃdhukṣyamāṇo bhavati krameṇa// </div>
            <div class="l">mahān sthiraḥ &amp;sarvapacastathaiva śuddhasya
              peyādibhirantaragniḥ/ </div>
            <div class="l">jaghanyamadhyapravare tu vegāścatvāra iṣṭā vamane ṣaḍaṣṭau// </div>
            <div class="l">daśaiva te dvitriguṇā vireke prasthastathā dvitricaturguṇaśca/ </div>
            <div class="l">pittāntamiṣṭaṃ vamanaṃ virekādardhaṃ kaphāntaṃ ca virekamāhuḥ// </div>
            <div class="l">dvitrān saviṭkānapanīya vegānmeyaṃ vireke vamane tu pītam/ </div>
            <div class="l">kramāt kaphaḥ pittamathānilaśca yasyaiti samyagvamitaḥ sa iṣṭaḥ// </div>
            <div class="l">hṛtpārśvamūrdhendriyamārgaśuddhau tathā laghutve+api ca
              lakṣyamāṇe/ </div>
            <div class="l">duśchardite sphoṭakakoṭhakaṇḍūhṛtkhāviśuddhirgurugātratā ca// </div>
            <div class="l"> tṛṇmohamūrchānilakopanidrā-&amp;balādihānirvamane+ati ca syāt/ </div>
            <div class="l">srotoviśuddhīndriyasaṃprasādau laghutvamūrjo+agniranāmayatvam// </div>
            <div class="l">prāptiśca viṭpittakaphānilānāṃ samyagviriktasya bhavet krameṇa/ </div>
            <div class="l">syācchleṣmapittānilasaṃprakopaḥ sādastathā+&amp;agnergurutā pratiśyā// </div>
            <div class="l">tandrā tathā cchardirarocakaśca vātānulomyaṃ na ca durvirikte/ </div>
            <div class="l">kaphāsrapittakṣayajānilotthāḥ suptyaṅgamardaklamavepanādyāḥ// </div>
            <div class="l">nidrābalābhāvatamaḥpraveśāḥ sonmādahikkāśca virecite+ati/ </div>
            <div class="l">saṃsṛṣṭabhaktaṃ navame+ahni sarpistaṃ pāyayetāpyanuvāsayedvā// </div>
            <div class="l">tailāktagātrāya tato nirūhaṃ dadyāttryahānnātibubhukṣitāya/ </div>
            <div class="l">pratyāgate dhanvarasena bhojyaḥ samīkṣya vā doṣabalaṃ &amp;yathārham// </div>
            <div class="l">narastato viśyanuvāsanārho nātyāśitaḥ &amp;syādanuvāsanīyaḥ/ </div>
            <div class="l">śīte vasante ca divā+anuvāsyo rātrau śaradgrīṣmaghanāgameṣu// </div>
            <div class="l">tāneva doṣān parirakṣatā ye snehasya pāne parikīrtitāḥ prāk/ </div>
            <div class="l">pratyāgate cāpyanuvāsanīye divā pradeyaṃ vyuṣitāya bhojyam// </div>
            <div class="l">sāyaṃ ca bhojyaṃ parato dvyahe vā tryahe+anuvāsyo+ahani pañcame
              &amp;vā/ </div>
            <div class="l">tryahe tryahe vā+&amp;apyatha pañcame vā dadyānnirūhādanuvāsanaṃ ca// </div>
            <div class="l">ekaṃ tathā trīn kaphaje vikāre pittātmake pañca tu sapta vā+api/ </div>
            <div class="l">vāte navaikādaśa vā punarvā bastīnayugmān kuśalo vidadhyāt// </div>
            <div class="l">naro viriktastu nirūhadānaṃ vivarjayet saptadinānyavaśyam/ </div>
            <div class="l">śuddho nirūheṇa virecanaṃ ca taddhyasya śūnyaṃ vikaseccharīram// </div>
            <div class="l">bastirvayaḥsthāpayitā sukhāyurbalāgnimedhāsvaravarṇakṛcca/ </div>
            <div class="l">sarvārthakārī śiśuvṛddhayūnāṃ niratyayaḥ sarvagadāpahaśca// </div>
            <div class="l">&amp;viṭśleṣmapittānilamūtrakarṣī dārḍhyāvahaḥ śukrabalapradaśca/ </div>
            <div class="l">viśvaksthitaṃ doṣacayaṃ nirasya sarvān vikārān śamayennirūhaḥ// </div>
            <div class="l">dehe nirūheṇa viśuddhamārge saṃsnehanaṃ varṇabalapradaṃ ca/ </div>
            <div class="l">na tailadānāt paramasti kiñciddravyaṃ viśeṣeṇa &amp;samīraṇārte// </div>
            <div class="l">snehena raukṣyaṃ laghutāṃ gurutvādauṣṇyācca śaityaṃ pavanasya
              hatvā/ </div>
            <div class="l">tailaṃ dadātyāśu manaḥprasādaṃ &amp;vīryaṃ balaṃ &amp;varṇamathāgnipuṣṭim// </div>
            <div class="l">mūle niṣikto hi yathā drumaḥ syānnīlacchadaḥ komalapallavāgryaḥ/ </div>
            <div class="l">kāle mahān puṣpaphalapradaśca tathā naraḥ syādanuvāsanena// </div>
            <div class="l">stabdhāśca ye saṅkucitāśca ye+api ye paṅgavo ye+api ca
              bhagnarugṇāḥ/ </div>
            <div class="l">yeṣāṃ ca śākhāsu caranti vātāḥ śasto viśeṣeṇa hi teṣu bastiḥ// </div>
            <div class="l">&amp;ādhmāpane vigrathite purīṣe śūle ca bhaktānabhinandane ca/ </div>
            <div class="l">evaṃprakārāśca bhavanti kukṣau ye cāmayāsteṣu ca bstiriṣṭaḥ// </div>
            <div class="l">yāśca striyo &amp;vātakṛtopasargā garbhaṃ na nṛhṇanti nṛbhiḥ
              sametāḥ/ </div>
            <div class="l">kṣīṇendriyā ye ca narāḥ kṛśāśca &amp;bastiḥ praśastaḥ paraṃ ca teṣu// </div>
            <div class="l">uṣṇābhibhūteṣu vadanti śītāñchītābhibhūteṣu tathā sukhoṣṇān/ </div>
            <div class="l">tatpratyanīkauṣadhasaṃprayuktān sarvatra bastīn pravibhajya &amp;yuñjyāt// </div>
            <div class="l">na bṛṃhaṇīyān vidadhīta bastīn viśodhanīyeṣu gadeṣu vaidyaḥ/ </div>
            <div class="l">kuṣṭhapramehādiṣu medureṣu nareṣu ye cāpi viśodhanīyāḥ// </div>
            <div class="l">kṣīṇakṣatānāṃ na viśodhanīyānna śoṣiṇāṃ no bhṛśadurbalānām/ </div>
            <div class="l">na mūrcchitānāṃ na viśodhitānāṃ yeṣāṃ ca doṣeṣu nibaddhamāyuḥ// </div>
            <div class="l">śākhāgatāḥ koṣṭhagatāśca rogā marmordhvasarvāvayavāṅgajāśca/ </div>
            <div class="l">ye santi teṣāṃ na hi kaścidanyo vāyoḥ paraṃ janmani heturasti// </div>
            <div class="l">&amp;viṇmūtrapittādimalāśayānāṃ vikṣepasṃghātakaraḥ sa yasmāt/ </div>
            <div class="l">tasyātivṛddhasya śamāya nānyadbastiṃ vinā bheṣajamasti kiñcit// </div>
            <div class="l">tasmāccikitsārdhamiti bruvanti sarvāṃ cikitsāmapi bastimeke/ </div>
            <div class="l">nābhipradeśaṃ kaṭipārśvakukṣiṃ gatvā śakṛddoṣacayaṃ &amp;viloḍya// </div>
            <div class="l">saṃsnehya kāyaṃ sapurīṣadoṣaḥ samyak sukhenaiti ca yaḥ sa
              &amp;bastiḥ/ </div>
            <div class="l">prasṛṣṭaviṇmūtrasamīraṇatvaṃ rucyagnivṛddhyāśayalāghavāni// </div>
            <div class="l">rogopaśāntiḥ prakṛtisthatā ca balaṃ ca tat syāt sunirūḍhaliṅgam/ </div>
            <div class="l">&amp;syādrukchirohṛdgudabastiliṅge śophaḥ pratiśyāyavikartike ca// </div>
            <div class="l">hṛllāsikā mārutamūtrasaṅgaḥ śvāso na samyak ca &amp;nirūhite syuḥ/ </div>
            <div class="l">liṅgaṃ yadevātivirecitasya bhavettadevātinirūhitasya// </div>
            <div class="l">pratyetyasaktaṃ saśakṛcca tailaṃ
              &amp;raktādibuddhīndriyasaṃprasādaḥ/ </div>
            <div class="l">svapnānuvṛttirlaghutā balaṃ ca sṛṣṭāśca vegāḥ svanuvāsite syuḥ// </div>
            <div class="l">adhaḥśarīrodarabāhupṛṣṭhapārśveṣu rugrūkṣakharaṃ ca &amp;gātram/ </div>
            <div class="l">grahaśca &amp;viṇmūtrasamīraṇānāmasamyagetānyanuvāsitasya// </div>
            <div class="l">hṛllāsamohaklamasādamūrcchā vikartikā cātyanuvāsitasya/ </div>
            <div class="l">yasyeha yāmānanuvartate trīn sneho naraḥ syāt sa viśuddhadehaḥ// </div>
            <div class="l">āśvāgate+anyastu punarvidheyaḥ sneho na saṃsnehayati hyatiṣṭhan/ </div>
            <div class="l">triṃśanmatāḥ &amp;karma nu bastayo hi kālastato+ardhena tataśca yogaḥ// </div>
            <div class="l">sānvāsanā dvādaśa vai nirūhāḥ prāk sneha ekaḥ parataśca pañca/ </div>
            <div class="l">&amp;kāle trayo+ante puratastathaikaḥ snehā nirūhāntaritāśca ṣaṭ syuḥ// </div>
            <div class="l">&amp;yoge nirūhāstraya eva deyāḥ snehāśca pañcaiva parādimadhyāḥ/ </div>
            <div class="l">trīn pañca vā++āhuścaturo+atha ṣaṭvā &amp;vātādikānāmanuvāsanīyān// </div>
            <div class="l">snehān pradāyāśu bhiṣagvidadhyāt srotoviśuddhyarthamato nirūhān/ </div>
            <div class="l">&amp;niśuddhadehasya tataḥ krameṇa snigdhaṃ talasveditamuttamāṅgam// </div>
            <div class="l">virecayettrirdvirathaikaśo vā balaṃ samīkṣya trividhaṃ malānām/ </div>
            <div class="l">&amp;uraḥśirolāghavamindriyācchyaṃ srotoviśuddhiśca bhavedviśuddhe// </div>
            <div class="l">galopalepaḥ śiraso gurutvaṃ niṣṭhīvanaṃ cāpyatha durvirikte/ </div>
            <div class="l">śirokṣiśaṅkhaśravaṇārtitodāvatyarthaśuddhe timiraṃ ca paśyet// </div>
            <div class="l">syāttarpaṇaṃ tatra mṛdu dravaṃ ca snigdhasya tīkṣṇaṃ tu punarna
              yoge/ </div>
            <div class="l">ityāturasvasthasukhaḥ &amp;prayogo balāyuṣorvṛddhikṛdāmayaghnaḥ// </div>
            <div class="l">kālastu bastyādiṣu yāti yāvāṃstāvān bhaveddviḥ parihārakālaḥ/ </div>
            <div class="l">atyāsanasthānavacāṃsi yānaṃ svapnaṃ divā maithunavegarodhān// </div>
            <div class="l"> śītopacārātapaśokaroṣāṃstyajedakālāhitabhojanaṃ ca/ </div>
            <div class="l">baddhe praṇīte &amp;viṣamaṃ ca netre mārge &amp;tathā+arśaḥkaphaviḍvibaddhe// </div>
            <div class="l">na yāti bastirna sukhaṃ nireti doṣāvṛto+alpo yadi vā+alpavīryaḥ/ </div>
            <div class="l">prāpte tu varconilamūtravege vāte+&amp;ativṛddhe+alpabale gude vā// </div>
            <div class="l">atyuṣṇatīkṣṇaśca mṛdau ca koṣṭhe praṇītamātraḥ punareti bastiḥ/ </div>
            <div class="l">medaḥkaphābhyāmanilo niruddhaḥ &amp;śūlāṅgasuptiśvayathūn karoti// </div>
            <div class="l">snehaṃ tu yuñjannabudhastu tasmai saṃvardhayatyeva hi tān vikārān/ </div>
            <div class="l">rogāstathā+anye+apyavitarkyamāṇāḥ paraspareṇāvagṛhītamārgāḥ// </div>
            <div class="l">saṃdūṣitā dhātubhireva cānyaiḥ svairbheṣajairnopaśamaṃ vrajanti/ </div>
            <div class="l">sarvaṃ ca rogapraśamāya karma hīnātimātraṃ viparītakālam// </div>
            <div class="l">mithyopacārācca na taṃ vikāraṃ śāntiṃ nayet pathyamapi prayuktam/
            </div>
          </div>
          <div class="l">tatra ślokaḥ--- </div>
          <div class="lg">
            <div class="l">praśnānimān dvādaśa pañcakarmāṇyuddiśya siddhāviha kalpanāyām// </div>
            <div class="l">prajāhitārhtaṃ bhagavān mahārthān samyagjagādarṣivaro+atriputraḥ/
            </div>
          </div>
          <p><a name="idp14712416"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite siddhisthāne
            kalpanāsiddhirnāma prathamo+adhyāyaḥ//1// </p>
        </div>


        <div class="teidiv1" id="div2_body.1_div1.8_div2.2"><h3><a name="body.1_div1.8_div2.2"></a>8.2.  dvitīyo+adhyāyaḥ/</h3>
          
          <p id="CS.8.2.1"><a name="CS.8.2.1"><!--anchor--></a>athātaḥ &amp;pañcakarmīyāṃ siddhiṃ vyākhyāsyāmaḥ// </p>
          <p id="CS.8.2.2"><a name="CS.8.2.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">yeṣāṃ yasmāt pañcakarmāṇyagniveśa na kārayet/ </div>
            <div class="l">yeṣāṃ ca kārayettāni tat sarvaṃ saṃpravakṣyate// </div>
            <div class="l">caṇḍaḥ sāhasiko bhīruḥ kṛtaghno vyagra eva ca/ </div>
            <div class="l">&amp;sadrājabhiṣajāṃ dveṣṭā taddviṣṭaḥ śokapīḍitaḥ// </div>
            <div class="l">yādṛcchiko mumūrṣuśca vihīnaḥ karaṇaiśca yaḥ/ </div>
            <div class="l">vairī vaidyavidagdhaśca śradvāhīnaḥ suśaṅkitaḥ// </div>
            <div class="l">bhiṣajāmavidheyaśca nopakramyā bhiṣagvidā/ </div>
            <div class="l">etānupacaran vaidyo bahūn doṣānavāpnuyāt// </div>
            <div class="l">ebhyo+anye samupakramyā narāḥ sarvairupakramaiḥ/ </div>
            <div class="l">avasthāṃ pravibhajyaiṣāṃ varjyaṃ kāryaṃ ca vakṣyate// </div>
          </div>
          <p id="CS.8.2.8"><a name="CS.8.2.8"><!--anchor--></a>
            avamyāstāvat-kṣatakṣīṇātisthūlātikṛśabālavṛddhadurbalaśrāntapipāsitakṣudhitakarmabhārādhvahatopavāsamaithunādhyayanavyāyāmacintāprasaktakṣāmagarbhiṇīsukumārasaṃvṛtakoṣṭhaduśchardanordhvaraktapittaprasaktacchardirūrdhvavātāsthāpitānuvāsitahṛdrogodāvartamūtrāghātaplīhagulmodarāṣṭhīlāsvaropaghātatimiraśiraḥśaṅkhakarṇākṣiśūlārtāḥ// </p>
          <p id="CS.8.2.9"><a name="CS.8.2.9"><!--anchor--></a>tatra kṣatasya bhūyaḥ kṣaṇanādraktātipravṛttiḥ syāt,
            kṣīṇātisthūlakṛśabālavṛddhadurbalānāmauṣadhabalāsahatvāt prāṇoparodhaḥ,
            śrāntapipāsitakṣudhitānāṃ ca tadvat, karmabhārādhvahatopavāsamaithunādhyayanavyātadvat,
            karmabhārādhvahatopavāsamaithunādhyayanavyātadvat,
            karmabhārādhvahatopavāsamaithunādhyayanavyāyāmacintāprasaktakṣāmāṇāṃ
            raukṣyādvātaraktacchedakṣatabhayaṃ syāt, garbhiṇyā garbhavyāpadāmagarbhabhraṃśācca
            dāruṇā rogaprāptiḥ, sukumārasya &amp;hṛdayāpakarṣaṇādūrdhvamadho vā rukhirātipravṛttiḥ,
            saṃvṛtakoṣṭhakuśchardanayoratimātrapravāhaṇāddoṣāḥ samutkliṣṭā &amp;antaḥkoṣṭhe
            janayantyantarvisarpaṃ stambhaṃ jāḍyaṃ vaicittyaṃ maraṇaṃ vā, ūrdhvagaraktapittina
            udānasmutkṣipya prāṇān haredraktaṃ cātipravartayet, prasaktacchardestadvat,
            ūrdhvavātāsthāpitānuvāsitānāmūrdhvaṃ vātātipravṛttiḥ, hṛdrogiṇo hṛdayoparodhaḥ,
            udāvartino ghoratara udāvartaḥ syācchīghratarahantā, mūtrāghātādibhirārtānāṃ
            tīvrataraśūlaprādurbhāvaḥ, timirārtānāṃ timirātivṛddhiḥ, śiraḥśūlādiṣu śūlātivṛddhiḥ;
            tasmādete na vamyāḥ/ </p>
          <p><a name="idp14729088"><!--anchor--></a>sarveṣvapi tu khalveteṣu viṣagaraviruddhājīrṇābhyavahārāmakṛteṣvapratiṣiddhaṃ
            &amp;śīghratarakāritvādeṣāmiti// </p>
          <p id="CS.8.2.10"><a name="CS.8.2.10"><!--anchor--></a>śoṣāstu vamyāḥ; &amp;viśeṣatastu
            pīnasakuṣṭhanavajvararājayakṣmakāsaśvāsagalagrahagalagaṇḍaślīpadamehamandāgniviruddhājīrṇānnavisūcikālasakaviṣagarapītadaṣṭadigdhāviddhādhaḥśoṇitapittapraseka(&amp;durnāma)hṛllāsārocakāvipākāpacyapasmāronmādātisāraśophapāṇḍurogamukhapākaduṣṭastanyādayaḥ
            śleṣmavyādhayo viśeṣeṇa mahārogādhyāyoktāśca; eteṣu hi vamanaṃ pradhānatamamityuktaṃ
            kedārasetubhede śālyādyaśoṣadoṣavināśavat// </p>
          <p id="CS.8.2.11"><a name="CS.8.2.11"><!--anchor--></a>avirecyāstu
            subhagakṣatagudamuktanālādhobhāgaraktapittivilaṅghitadurbalendriyālpāgninirūḍhakāmādivyagrājīrṇinavajvarimadātyayitādhmātaśalyārditābhihatātisnigdharūkṣadāruṇakoṣṭhāḥ
            kṣatādayaśca garbhiṇyantāḥ// </p>
          <p id="CS.8.2.12"><a name="CS.8.2.12"><!--anchor--></a>tatra subhagasya sukumārokto doṣaḥ syāt, kṣatagudasya kṣate gude
            prāṇoparodhakarīṃ rujāṃ janayet, muktanālamatipravṛttyā hanyāt, adhobhāgaraktapittinaṃ
            tadvat, vilaṅghitadurbalendriyālpāgninirūḍhā auṣadhavegaṃ na saheran, kāmādivyagramanaso
            na pravartate kṛcchreṇa vā pravartamānamayogadoṣān kuryāt, ajīrṇina āmadoṣaḥ syāt,
            navajrariṇo+avipakvān doṣān na virhared vātameva ca kopayet, madātyayitasya madyakṣīṇe
            dehe vāyuḥ prāṇoparodhaṃ kuryāt, ādhmātasyādhamato vā &amp;purīṣakoṣṭhe nicito
            vāyurvisarpan sahasā++ānāhaṃ tīvrataraṃ maraṇaṃ vā janayet, śalyārditābhihatayoḥ kṣate
            vāyurāśrito jīvitaṃ hiṃsyāt, atisnigdhasyātiyogabhayaṃ bhavet, rūkṣasya
            vāyuraṅgapragrahaṃ kuryāt, dāruṇakoṣṭhasya virecanoddhatā doṣā
            hṛcchūlaparvabhedānāhāṅgamardacchardimūrcchāklamāñjanayitvā prāṇān hanyuḥ, kṣatādīnāṃ
            garbhiṇyantānāṃ chardanokto doṣaḥ syāt; tasmādete na virecyāḥ// </p>
          <p id="CS.8.2.13"><a name="CS.8.2.13"><!--anchor--></a>śeṣāstu virecyāḥ; viśeṣatastu
            kuṣṭhajvaramehordhvaraktapittabhagandarodarārśobradhnaplīhagulmārbudagalagaṇḍagranthivisūcikālasakamūtrāghātakrimikoṣṭhavisarpapāṇḍurogaśiraḥpārśvaśūlodāvartanetrāsyadāhahṛdrogavyaṅganīlikā&amp;netranāsikāsyasravaṇahalīmakaśvāsakāsakāmalāpacyapasmāronmādavātaraktayoniretodoṣataimiryārocakāvipākacchardiśvayathūdaravisphoṭakādayaḥ
            pittavyādhayo viśeṣeṇa mahārogādhyāyoktāśca; eteṣu hi virecanaṃ
            pradhānatamamityuktamagnyupaśame+agnigṛhavat// </p>
          <p id="CS.8.2.14"><a name="CS.8.2.14"><!--anchor--></a>
            anāsthāpyāstu-ajīrṇyatisnigdhapītasnehotkliṣṭadoṣālpāgniyānaklāntātidurbalakṣuttṛṣṇāśramārtātikṛśabhuktabhaktapītodakavamitaviriktakṛtanastaḥkarmakuddhabhītamattamūrcchitaprasaktacchardiniṣṭhīvikāśvāsakāsahikkābaddhacchidrodakodarādhmānālasakavisūcikāmaprajātāmātisāramadhumehakuṣṭhārtāḥ// </p>
          <p id="CS.8.2.15"><a name="CS.8.2.15"><!--anchor--></a>tatrājīrṇyatisnigdhapītasnehānāṃ dūṣyodaraṃ mūrcchā śvayathurvā
            syāt, utkliṣṭadoṣamandāgnyorarocakastīvraḥ, yānaklāntasya kṣobhavyāpanno bastirāśu dehaṃ
            śoṣayet, atidurbalakṣuttṛṣṇāśramārtānāṃ pūrvokto doṣaḥ syāt, atikṛśasya kārśyaṃ
            punarjanayet, bhuktabhaktapītodakayorutkliśyordhvamadho &amp;vā vāyurbastimutkṣipya
            kṣipraṃ ghorān vikārāñjanayet, vamitaviriktayostu rūkṣaṃ śarīraṃ nirūhaḥ kṣataṃ kṣār iva
            dahet, kṛtanastaḥkarmaṇo vibhraṃśaṃ &amp;bhṛśasaṃruddhasrotasaḥ kuryāt,
            kuddhabhītayorbastirūrdhvamupaplavet, mattamūrcchitayorbhṛśaṃ vicalitāyāṃ saṃjñāyāṃ
            cittopaghātād vyāpat syāt, prasaktacchardirniṣṭhīvikāśvāsakāsahikkārtānāmūrdhvībhūto
            vāyurūrdhvaṃ bastiṃ nayet, baddhacchidrodakodarādhmānārtānāṃ bhṛśataramādhyāpya bastiḥ
            prāṇān hiṃsyāt, alasakavisūcikāmaprajātāmātisāriṇāmāmakṛto doṣaḥ syāt,
            madhumehakuṣṭhinorvyādheḥ punarvṛddhiḥ; tasmādete nāsthāpyāḥ// </p>
          <p id="CS.8.2.16"><a name="CS.8.2.16"><!--anchor--></a>śeṣāstvāsthāpyāḥ; viśeṣatastu
            sarvāṅgaikāṅgakukṣirogavātavarcomūtraśukrasaṅgabalavarṇamāṃsaretaḥkṣayadoṣādhmānāṅgasuptikrimikoṣṭhodāvartaśuddhātisāraparvabhedābhitāpaplīhagulmaśūlahṛdrogabhagandaronmādajvarabradhnaśiraḥkarṇaśūlahṛdayapārśvapṛṣṭhakaṭīgrahavepanākṣepakagauravātilāghavarajaḥkṣayārtaviṣamāgnisphigjānujaṅghorugulphapārṣṇiprapadayoni&amp;bāhvaṅgulistanāntadantasnakhaparvāsthiśūlaśoṣastambhāntrakūjaparikartikālpālpasaśabdogragandhotthānādayo
            vātavyādhayoviśeṣeṇa mahārogādhyāyoktāśca; eteṣvāsthāpanaṃ pradhānatamamityuktaṃ
            vanaspatimūlacchedavat// </p>
          <p id="CS.8.2.17"><a name="CS.8.2.17"><!--anchor--></a>ya evānāsthāpyāsta evānanuvāsyāḥ syuḥ;
            viśeṣatastvabhuktabhaktanavajvarapāṇḍurogakāmalāpramehārśaḥpratiśyāyārocakamandāgnidurbalaplīhakaphodarorustambhavarcobhedaviṣagara&amp;pītapittakaphābhiṣyandagurukoṣṭhaślīpadagalagaṇḍāpacikrimikoṣṭhinaḥ// </p>
          <p id="CS.8.2.18"><a name="CS.8.2.18"><!--anchor--></a> tatrābhuktabhaktasyānāvṛtamārgatvādūrdhvamativartate snehaḥ,
            navajvarapāṇḍurogakāmalāpramehiṇāṃ doṣānutkliśyodaraṃ janayet,
            arśasasyārśāṃsyabhiṣyandyādhmānaṃ kuryāt, arocakārtasyānnagṛddhiṃ punarhanyāt,
            mandāgnidurbalayormandataramagniṃ kuryāt, pratiśyāyaplīhādimatāṃ bhṛśamutkliṣṭadoṣāṇāṃ
            bhūya eva doṣaṃ vardhayet; tasmādete nānuvāsyāḥ// </p>
          <p id="CS.8.2.19"><a name="CS.8.2.19"><!--anchor--></a>ya evāsthāpyāsta evānuvāsyāḥ; viśeṣatastu rūkṣatīkṣṇāgnayaḥ
            kevalavātarogārtāśca; eteṣu hyanuvāsanaṃ pradhānatamamityuktaṃ mūle drumaprasekavat// </p>
          <p id="CS.8.2.20"><a name="CS.8.2.20"><!--anchor--></a>aśirovirecanārhāstu ajīrṇibhuktabhaktapītasnehamadyatoyapātukāmāḥ
            snātaśirāḥ snātukāmaḥ
            kṣuttṛṣṇāśramārtamattamūrcchitaśastradaṇḍahatavyavāyavyāyāmapānaklāntanavajvaraśokābhitaptaviriktānuvāsitagarbhiṇīnavapratiśyāyārtāḥ,
            anṛtau durdine ceti// </p>
          <p id="CS.8.2.21"><a name="CS.8.2.21"><!--anchor--></a>tatrājīrṇibhuktabhaktayordoṣa ūrdhvavahāni srotāṃsyāvṛtya
            kāsaśvāsacchardipratiśyāyāñjanayet, pītasnehamadyatoyapātukāmānāṃ kṛte ca pibatāṃ
            mukhanāsāsrāvākṣyupadehatimiraśirorogāñjanayet, snātaśirasaḥ kṛte ca &amp;snānācchirasaḥ
            pratiśyāyaṃ, kṣudhārtasya vātaprakopaṃ, tṛṣṇārtasya punastṛṣṇābhivṛddhi mukhaśoṣaṃ ca,
            śramārtamattamūrcchitānāmāsthāpanoktaṃ doṣaṃ janayet, śastradaṇḍahatayostīvratarāṃ rujaṃ
            janayet, vyavāyavyāyāmapānaklāntānāṃ śiraḥskandhanetroraḥpīḍanaṃ,
            navajvaraśokābhitaptayorūṣmā netranāḍīranusṛtya timiraṃ jvaravṛddhiṃ ca kuryāt,
            viriktasya vāyurindriyopaghātaṃ kuryāt, viriktasya vāyurindriyopaghātaṃ kuryāt,
            anuvāsitasya kaphaḥ śirogurutvakaṇḍūkrimidoṣāñjanayet, garbhiṇyā garbhaṃ stambhayet sa
            kāṇaḥ kuṇiḥ pakṣahataḥ pīṭhasarpī vā jāyate, navapratiśyāyārtasya srotāṃsi vyāpādayet,
            anṛtau durdine ca śītadoṣān pūtinasyaṃ śirorogaṃ ca janayet; tasmādete na
            śirovirecanārhāḥ// </p>
          <p id="CS.8.2.22"><a name="CS.8.2.22"><!--anchor--></a>śeṣāstvarhāḥ, viśeṣatastu
            śirodantamanyāstambhagalahanugrahapīnasagalaśuṇḍikāśālūkaśukratimiravartmarogavyaṅgopajihvikārdhāvabhedakagrīvāskandhāṃsāsyanāsikākarṇākṣimūrdhakapālaśirorogārditāpatantrakāpatānakagalagaṇḍadantaśūlaharṣa
            cālākṣirājyarbudasvarabhedavāggrahagadgadakrathanādaya ūrdhvajatrugatāśca vātādivikārāḥ
            paripakvāśca; eteṣu śirovirecanaṃ pradhānatamamityuktaṃ, taddhyutāmāṅgamanupraviśya
            muñjādīṣikāmivāsaktāṃ kevalaṃ vikārakaraṃ doṣamapakarṣati// </p>
          <p id="CS.8.2.23"><a name="CS.8.2.23"><!--anchor--></a>prāvṛṭśaradvasantetareṣvātyayikeṣu rogeṣu nāvanaṃ kuryāt
            kṛtrimaguṇopadhānāt; grīṣme pūrvāhṇe, śīte madhyāhne, varṣāsvadurdine ceti// </p>
          <p id="CS.8.2.24"><a name="CS.8.2.24"><!--anchor--></a>tatra ślokāḥ---</p>
          <div class="lg">
            <div class="l"> iti pañcavidhaṃ karma vistareṇa nidarśitam/ </div>
            <div class="l">yebhyo yanna hitaṃ yasmāt karma yebhyaśca yaddhitam// </div>
            <div class="l">&amp;na vaikāntena nirdiṣṭe+apyarthe+abhiniviśedbudhaḥ/ </div>
            <div class="l">svayamapyatra &amp;vaidyena tarkyaṃ buddhimatā bhavet// </div>
            <div class="l">utpadyeta hi sā+avasthā deśakālabalaṃ prati/ </div>
            <div class="l">yasyāṃ kāryamakāryaṃ &amp;syāt karma kāryaṃ ca varjitam// </div>
            <div class="l">chardirhṛdrogagulmānāṃ vamanaṃ sve cikitsite/ </div>
            <div class="l">avasthāṃ prāpya nirdiṣṭaṃ &amp;kuṣṭhināṃ bastikarma ca// </div>
            <div class="l">tasmāt satyapi nirdeśe kuryādūhya svayaṃ dhiyā/ </div>
            <div class="l">vinā tarkeṇa yā siddhiryadṛcchāsiddhireva sā// </div>
          </div>
          <p><a name="idp14763968"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite siddhisthāne
            pañcakarmīyasiddhirnāma dvitīyo+adhyāyaḥ//2// </p>
        </div>


        <div class="teidiv1" id="div2_body.1_div1.8_div2.3"><h3><a name="body.1_div1.8_div2.3"></a>8.3.  tṛtīyo+adhyāyaḥ/</h3>
          
          <p id="CS.8.3.1"><a name="CS.8.3.1"><!--anchor--></a>athāto &amp;bastisūtrīyāṃ siddhiṃ vyākhyāsyāmaḥ// </p>
          <p id="CS.8.3.2"><a name="CS.8.3.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">kṛtakṣaṇaṃ śailavarasya ramye sthitaṃ dhaneśāyatanasya pārśve/ </div>
            <div class="l">maharṣisaṅghairvṛtamagniveśaḥ punarvasuṃ prāñjaliranvapṛcchat// </div>
            <div class="l">bastirnarebhyaḥ kimapekṣya dattaḥ syāt siddhimān kimmayamasya
              netram/ </div>
            <div class="l">kīdṛkpramāṇākṛti kiṅguṇaṃ ca kebhyaśca kiṃyoniguṇaśca bastiḥ// </div>
            <div class="l">nirūhakalpaḥ praṇidhānamātrā snehasya kā vā śayane vidhiḥ kaḥ/ </div>
            <div class="l">ke bastayaḥ keṣu hitā itīdaṃ śrutvottaraṃ prāha vaco maharṣiḥ// </div>
            <div class="l">&amp;samīkṣya doṣauṣadhadeśakālasātmyāgnisattvādivayobalāni/ </div>
            <div class="l">bastiḥ prayukto niyataṃ guṇāya syāt sarvakarmāṇi ca siddhimanti// </div>
            <div class="l"> &amp;suvarṇarūpyatraputāmrarītikāṃsyāsthiśastradrumaveṇudantaiḥ/ </div>
            <div class="l">nalairviṣāṇairmaṇibhiśca taistairnetrāṇi kāryāṇi &amp;su(tri)karṇikāni// </div>
            <div class="l">ṣaḍdvādaśāṣṭāṅgulasaṃmitāni ṣaḍviṃśatidvādaśavarṣajānām/ </div>
            <div class="l">syurmudgakarkandhusatīnavāhicchidrāṇi vartyā+apihitāni caiva// </div>
            <div class="l">yathāvayo+aṅguṣṭhakaniṣṭhikābhyāṃ mūlāgrayoḥ syuḥ pariṇāhavanti/ </div>
            <div class="l">ṛjūni gopucchasamākṛtīni ślakṣṇāni ca syurguḍikāmukhāni// </div>
            <div class="l">syāt karṇikaikā+agracaturthabhāge mūlāśrite bastinibandhane dve/ </div>
            <div class="l">jāradgavo māhiṣahāriṇau vā syācchaukaro bastirajasya vā+api// </div>
            <div class="l">hṛḍhastanurnaṣṭasiro vigandhaḥ kaṣāyaraktaḥ sumṛduḥ
              &amp;suśuddhaḥ/ </div>
            <div class="l">nṛṇāṃ vayo vīkṣya yathānurūpaṃ retreṣu yojyastu subaddhamūtraḥ// </div>
            <div class="l">bsteralābhe plavajo galo vā syādaṅkapādaḥ sughanaḥ paṭo vā/ </div>
            <div class="l">āsthāpanārhaṃ puruṣaṃ vidhijñaḥ samīkṣya puṇye+ahani śuklapakṣe// </div>
            <div class="l">praśastanakṣatramuhūrtayoge &amp;jīrṇānnamekāgramupakrameta/ </div>
            <div class="l">balāṃ guḍūcīṃ triphalāṃ sarāsnāṃ dve pañcamūle ca palonmitāni// </div>
            <div class="l">aṣṭau phalānyardhatulāṃ ca māṃsācchāgāt pacedapsu caturthaśeṣam/ </div>
            <div class="l">pūtaṃ yavānīphalabilvakuṣṭhavacāśatāhvāghanapippalīnām// </div>
            <div class="l">kalkairguḍakṣaudraghṛtaiḥ satailairyutaṃ sukhoṣṇaistu
              picupramāṇaiḥ/ </div>
            <div class="l">guḍāt palaṃ dviprasṛtāṃ tu mātrāṃ snehasya yuktyā madhu &amp;saindhavaṃ ca// </div>
            <div class="l">prakṣipya bastau mathitaṃ khajena &amp;subaddhamucchvāsya ca
              nirvalīkam/ </div>
            <div class="l">aṅguṣṭhamadhyena mukhaṃ pidhāya netrāgrasaṃsthāmapanīya vartim// </div>
            <div class="l">tailāktagātraṃ kṛtamūtraviṭkaṃ nātikṣudhārtaṃ śayane manuṣyam/ </div>
            <div class="l">&amp;same+athaveṣannataśīrṣake vā nātyucchrite svāstaraṇopapanne// </div>
            <div class="l">savyena pārśvena sukhaṃ śayānaṃ kṛtvarjudehaṃ svabhujopadhānam/ </div>
            <div class="l">&amp;saṅkocya savyetaradasya sakthi vāmaṃ prasārya praṇayettatastam// </div>
            <div class="l">snigdhe gude netracaturthabhāgaṃ snigdhaṃ &amp;śanairṛjvanu
              pṛṣṭhavaṃśam/ </div>
            <div class="l">akampanāvepanalāghavādīn pāṇyorguṇāṃścāpi &amp;vidarśayaṃstam// </div>
            <div class="l">prapīḍya caikagrahaṇena dattaṃ netraṃ śanaireva tato+apakarṣet/ </div>
            <div class="l">tiryak praṇīte tu na yāti dhārā gude vraṇaḥ syāccalite tu netre// </div>
            <div class="l">dattaḥ śanairnāśayameti bastiḥ kaṇṭhaṃ pradhāvatyatipīḍitaśca/ </div>
            <div class="l">śītastvatistambhakaro vidāhaṃ mūrcchāṃ ca kuryādatimātramuṣṇaḥ// </div>
            <div class="l">snigdho+atijāḍyaṃ pavanaṃ tu rūkṣastanvalpamātrālavaṇastvayogam/ </div>
            <div class="l">karoti mātrābhyadhiko+atiyogaṃ kṣāmaṃ tu sāndraḥ sucireṇa caiti// </div>
            <div class="l">dāhātisārau lavaṇo+ati kuryāttasmāt suyuktaṃ samameva dadyāt/ </div>
            <div class="l">pūrvaṃ hi dadyānmadhu saindhavaṃ tu snehaṃ vinirmathya tato+anu kalkam// </div>
            <div class="l">vimathya saṃyojya punardravaistaṃ bastau &amp;nidadhyānmathitaṃ
              khajena/ </div>
            <div class="l">&amp;vāmāśraye hi grahaṇīgude ca tat pārśvasaṃsthasya sukhopalabdhiḥ// </div>
            <div class="l">līyanta evaṃ valayaśca tasmāt savyaṃ śayāno+arhati bastidānam/ </div>
            <div class="l">viḍvātavego yadi cārdhadatte niṣkṛṣya mukte &amp;praṇayedaśeṣam// </div>
            <div class="l">uttānadehaśca kṛtopadhānaḥ syādvīryamāpnoti tathā+asya &amp;deham/ </div>
            <div class="l">eko+apakarṣatyanilaṃ svamārgāt pittaṃ dvitīyastu kaphaṃ tṛtīyaḥ// </div>
            <div class="l">pratyāgate koṣṇajalāvasiktaḥ śālyannamadyāttanunā rasena/ </div>
            <div class="l">jīrṇe tu sāyaṃ laghu cālpamātraṃ bhukto+anuvāsyaḥ parivṛṃhaṇārtham// </div>
            <div class="l">nirūhapādāṃśasamena tailenāmlānilaghnauṣadhasādhitena/ </div>
            <div class="l">dattvā sphicau pāṇitalena hanyāt snehasya śīghrāgamarakṣaṇārtham// </div>
            <div class="l">&amp;īṣacca pādāṅguliyugmamāñcheduttānadehasya talau pramṛjyāt/ </div>
            <div class="l">snehena pārṣṇyaṅgulipiṇḍikāśca ye cāsya gātrāvayavā rugārtāḥ// </div>
            <div class="l">tāṃścāvamṛdgīta sukhaṃ tataśca nidrāmupāsīta kṛtopadhānaḥ/ </div>
            <div class="l">bhāgāḥ kaṣāyasya tu pañca, pitte snehasya ṣaṣṭhaḥ prakṛtau sthite ca// </div>
            <div class="l">vāte vivṛddhe tu caturthabhāgo, mātrā nirūheṣu kaphe+aṣṭabhāgaḥ/ </div>
            <div class="l">nirūhamātrā prasṛtārdhamādye varṣe tato+ardhaprasṛtābhivṛddhiḥ// </div>
            <div class="l">ādvādaśāt syāt prasṛtābhivṛddhirāṣṭādaśād dvādaśataḥ paraṃ syuḥ/ </div>
            <div class="l">&amp;āsaptatestadvihitaṃ pramāṇamataḥ paraṃ ṣoḍaśavadvidheyam// </div>
            <div class="l">nirūhamātrā prasṛtapramāṇā bāle ca vṛddhe ca mṛdurviśeṣaḥ/ </div>
            <div class="l">nātyucchritaṃ nāpyatinīcapādaṃ sapādapīṭhaṃ śayanaṃ praśastam// </div>
            <div class="l">pradhānamṛdvāstaraṇopapannaṃ prākśīrṣakaṃ śuklapaṭottarīyam/ </div>
            <div class="l">bhojyaṃ punarvyādhimavekṣya &amp;tadvat prakalpayedyūṣapayorasādyaiḥ// </div>
            <div class="l">sarveṣu vidyādvidhimetamādyaṃ vakṣyāmi bastīnata uttarīyān/ </div>
            <div class="l">dvipañcamūlasya raso+amlayuktaḥ sacchāgamāṃsasya sapūrvapeṣyaḥ// </div>
            <div class="l">trisnehayuktaḥ pravaro nirūhaḥ sarvānilavyādhiharaḥ pradiṣṭaḥ/ </div>
            <div class="l">sthirādivargasya balāpaṭolatrāyantikairaṇḍayavairyutasya// </div>
            <div class="l">prastho rasācchāgarasārdhayuktaḥ sādhyaḥ punaḥ prasthasamastu
              yāvat/ </div>
            <div class="l">priyaṅgukṛṣṇāghanakalkayuktaḥ atailasarpirmadhusaindhavaśca// </div>
            <div class="l">syāddīpano māṃsabalapradaśca cakṣurbalaṃ cāpi dadāti &amp;bastiḥ/ </div>
            <div class="l">eraṇḍamūlaṃ tripalaṃ &amp;palāśā hrasvāni mūlāni ca yāni pañca// </div>
            <div class="l"> rāsnāśvagandhātibalāguḍūcīpunarnavāragvadhadevadāru/ </div>
            <div class="l">bhāgāḥ palāṃśā &amp;madanāṣṭayuktā jaladvikaṃse kvathite+aṣṭaśeṣe// </div>
            <div class="l">peṣyāḥ śatāhvā hapuṣā priyaṅguḥ sapippalīkaṃ madhukaṃ &amp;balā
              ca/ </div>
            <div class="l">rasāñjanaṃ vatsakabījamustaṃ &amp;bhāgākṣamātraṃ lavaṇāṃśayuktam// </div>
            <div class="l">samākṣikastailayutaḥ samūtro bastirnṛṇāṃ dīpanalekhanīyaḥ/ </div>
            <div class="l">jaṅghorupādatrikapṛṣṭaśūlaṃ kaphāvṛtiṃ mārutanigrahaṃ ca// </div>
            <div class="l">viṇmūtravātagrahaṇaṃ saśūlamādhmānatāmaśmariśarkare ca/ </div>
            <div class="l">ānāhamarśograhaṇīpradoṣāneraṇḍabastiḥ śamayet prayuktaḥ// </div>
            <div class="l">catuṣpale tailaghṛtasya bhṛṣṭācchāgācchatārdho dadhidāḍimāmlaḥ/ </div>
            <div class="l">rasaḥ sapeṣyo balamāṃsavarṇaretognidaścāndhya&amp;śirortiśastaḥ// </div>
            <div class="l">jaladvikaṃse+aṣṭapalaṃ palāśāt paktvā raso+ardhāḍhakamātraśeṣaḥ/ </div>
            <div class="l">&amp;kalkairvacāmāgadhikāpalābhyāṃ yuktaḥ śatāhvādvipalena cāpi// </div>
            <div class="l">sasaindhavaḥ kṣaudrayutaḥ satailo deyo nirūho balavarṇakārī/ </div>
            <div class="l">ānāhapārśvāmayayonidoṣān gulmānudāvartarujaṃ ca hanyāt// </div>
            <div class="l">&amp;yaṣṭyāhvayasyāṣṭapalena siddhaṃ payaḥ
              śatāhvāphalapippalībhiḥ/ </div>
            <div class="l">yuktaṃ sasarpirmadhu vātaraktavaisvaryavīsarpahito nirūhaḥ// </div>
            <div class="l">yaṣṭyāhvalodhrābhayacandanaiśca śṛtaṃ payo+agryaṃ kamalotpalaiśca/ </div>
            <div class="l">saśarkaraṃ kṣaudrayutaṃ suśītaṃ pittāmayān hanti sajīvanīyam// </div>
            <div class="l"> dvikārṣikāścandanapadmakardhiyaṣṭyāhvarāsnāvṛṣasārivāśca/ </div>
            <div class="l">&amp;salodhramañjiṣṭhamathāpyanantābalāsthirāditṛṇapañcamūlam// </div>
            <div class="l">toye samutkvāthya rasena tena śṛtaṃ payo+ardhāḍhakamambuhīnam/ </div>
            <div class="l">jīvantimedardhiśatāvarībhirvīrādvikākolikaśerukābhiḥ// </div>
            <div class="l">sitopalājīvakapadmareṇuprapauṇḍarīkaiḥ kamalotpalaiśca/ </div>
            <div class="l">lodhrātmaguptāmadhukairvidārīmuñjātakaiḥ keśaracandanaiśca// </div>
            <div class="l">piṣṭairghṛtakṣaudrayutairnirūhaṃ sasaindhavaṃ śītalameva dadyāt/ </div>
            <div class="l">pratyāgate dhanvarasena śālīn kṣīreṇa vā+adyāt pariṣiktagātraḥ// </div>
            <div class="l">dāhātisārapradarāsrapittahṛtpāṇḍurogān viṣamajvaraṃ ca/ </div>
            <div class="l">sagulmamūtragrahakāmalādīn sarvāmayān pittakṛtānnihanti// </div>
            <div class="l">drākṣādikāśmaryamadhūkasevyaiḥ sasārivācandanaśītapākyaiḥ/ </div>
            <div class="l">payaḥ śṛtaṃ śrāvaṇimudgaparṇītugātmaguptāmadhuyaṣṭikalkaiḥ// </div>
            <div class="l">godhūmacūrṇaiśca tathā+akṣamātraiḥ
              sakṣaudrasarpirmadhuyaṣṭitailaiḥ/ </div>
            <div class="l">&amp;pathyāvidārīkṣurasairguḍena bastiṃ yutaṃ pittaharaṃ vidadhyāt// </div>
            <div class="l">&amp;hṛnnābhipārśvottamadehadāhe dāhe+antarasthe ca
              sakṛcchramūtre/ </div>
            <div class="l">kṣīṇe kṣāte retasi cāpi naṣṭe paitte+atisāre ca nṛṇāṃ praśastaḥ// </div>
            <div class="l"> koṣātakāragvadha&amp;devadāruśārṅgeṣṭamūrvākuṭajārkapāṭhāḥ/ </div>
            <div class="l">paktvā kṛlatthān bṛhatīṃ ca toye rasasya tasya prasṛtā daśa syuḥ// </div>
            <div class="l">tān sarṣapailāmadanaiḥ sakuṣṭhairakṣapramāṇaiḥ prasṛtaiśca yuktān/ </div>
            <div class="l">phalāhvatailasya &amp;samākṣikasya kṣārasya tailasya ca sārṣapasya// </div>
            <div class="l">dadyānnirūhaṃ kapharogiṇe jño mandāgraye cāpyaśanadviṣe ca/ </div>
            <div class="l">paṭolapathyāmaradārubhirvā sapippalīkaiḥ kvathitairjale+agnau// </div>
            <div class="l">dvipañcamūle triphalāṃ sabilvāṃ phālāni gomūtrayuta kaṣāyaḥ/ </div>
            <div class="l">kaliṅgapāṭhāphalamustakalkaḥ sasaindhavaḥ kṣārayutaḥ satailaḥ// </div>
            <div class="l">nirūhamukhyaḥ kaphajān vikārān sapāṇḍurogālasakāmadoṣān/ </div>
            <div class="l">hanyāttathā mārutamūtrasaṅgaṃ bastestathā++&amp;āṭopamadhāpi ghoram// </div>
            <div class="l"> rāsnāmṛtairaṇḍaviḍaṅgadārvīsaptacchadośīrasurāhvanimbaiḥ/ </div>
            <div class="l">śampākabhūnimbapaṭolapāṭhātiktākhuparṇīdaśamūlamustaiḥ// </div>
            <div class="l">trāyantikāśigruphalatrikaiśca kvāthaḥ sapiṇḍītakatoyamūtraḥ/ </div>
            <div class="l">yaṣṭyāhvakṛṣṇāphalinīśatāhvārasāñjanaśvetavacāviḍaṅgaiḥ// </div>
            <div class="l">kaliṅgapāṭhāmbudasaindhavaiśca kalkaiḥ sasarpirmadhutailamiśraḥ/ </div>
            <div class="l">ayaṃ nirūhaḥ krimikuṣṭhamehabradhnodarājīrṇakaphāturebhyaḥ// </div>
            <div class="l">rūkṣauṣadhairapyapatarpitebhya eteṣu rogeṣvapi satsu dattaḥ/ </div>
            <div class="l">nihatya vātaṃ jvalanaṃ pradīpya vijitya rogāṃśca balaṃ karoti// </div>
            <div class="l"> &amp;punarnavairaṇḍavṛṣāśmabhedavṛścīrabhūtīkabalāpalāśāḥ/ </div>
            <div class="l">dvipañcamūlaṃ ca palāṃśikāni kṣuṇṇāni dhautāni &amp;phalāni cāṣṭau// </div>
            <div class="l">bilvaṃ yavān kolakulatthadhānyaphalāni caiva prasṛtonmitāni/ </div>
            <div class="l">&amp;payojaladvyāḍhakavacchṛtaṃ tat kṣīrāvaśeṣaṃ sitavastrapūtam// </div>
            <div class="l"> &amp;vacāśatāhvāmaradārukuṣṭhayaṣṭyāhvasiddhārthakapippalīnām/ </div>
            <div class="l">kalkairyavānyā madanaiśca yuktaṃ nātyuṣṇaśītaṃ guḍasaindhavāktam// </div>
            <div class="l">kṣaudrasya tailasya ca sarpiṣaśca tathaiva yuktaṃ
              &amp;prasṛtaistribhiśca/ </div>
            <div class="l">dadyānnirūhaṃ vidhinā vivijñaḥ sa sarvasaṃsargakṛtāmayaghnaḥ// </div>
            <div class="l">snigdhoṣṇa ekaḥ pavane samāṃso dvau svāduśītau payasā ca pitte/ </div>
            <div class="l">trayaḥ samūtrāḥ kaṭukoṣṇatīkṣṇāḥ kaphe nirūhā na paraṃ vidheyāḥ// </div>
            <div class="l">rasena vāte pratibhojanaṃ syāt kṣīreṇa pitte tu kaphe ca yūṣaiḥ/ </div>
            <div class="l">tathā+anuvāsyeṣu ca bilvatailaṃ syājjīvanīyaṃ phalasādhitaṃ ca// </div>
            <div class="l">itīdamuktaṃ nikhilaṃ yathāvadvastipradānasya vidhānamagryam/ </div>
            <div class="l">yo+adhītya vidvāniha bastikarma karoti loke labhate sa siddhim// </div>
          </div>
          <p><a name="idp14873888"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasṃpūrite siddhisthāne
            bastisūtrīyasiddhirnāma tṛtīyo+adhyāyaḥ//3// </p>
        </div>


        <div class="teidiv1" id="div2_body.1_div1.8_div2.4"><h3><a name="body.1_div1.8_div2.4"></a>8.4.  caturtho+adhyāyaḥ/</h3>
          
          <p id="CS.8.4.1"><a name="CS.8.4.1"><!--anchor--></a>athātaḥ &amp;snehavyāpatsiddhiṃ vyākhyāsyāmaḥ// </p>
          <p id="CS.8.4.2"><a name="CS.8.4.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">snehabastīnnibodhemān vātapittakaphāpahān/ </div>
            <div class="l">mithyāpraṇihitānāṃ ca vyāpadaḥ sacikitsitāḥ// </div>
            <div class="l">daśamūlaṃ balāṃ rāsnāmaśvagandhāṃ punarnavām/ </div>
            <div class="l">guḍūcyeraṇḍabhūtīkabhārgīvṛṣakarohiṣam// </div>
            <div class="l">śatāvarīṃ sahacaraṃ kākanāsāṃ &amp;palāṃśikam/ </div>
            <div class="l">yavamāṣātasīkolakulatthān prasṛtonmitān// </div>
            <div class="l">caturdroṇe+ambhasaḥ paktvā droṇaśeṣeṇa tena ca/ </div>
            <div class="l">tailāḍhakaṃ &amp;samakṣīraṃ jīvanīyaiḥ palonmitaiḥ// </div>
            <div class="l">anuvāsanametaddhi sarvavātavikāranut/ </div>
            <div class="l">ānūpānāṃ vasā tadvajjīvanīyopasādhitā// </div>
            <div class="l">śatāhvāyavabilvāmlaiḥ siddhaṃ tailaṃ samīraṇe/ </div>
            <div class="l">saindhavenāgnitaptena taptaṃ cānilanudghṛtam// </div>
            <div class="l">jībantīṃ madanaṃ medāṃ śrāvaṇīṃ madhukaṃ balām/ </div>
            <div class="l">śatāhvarṣabhakau kṛṣṇāṃ kākanāsāṃ śatāvarīm// </div>
            <div class="l">svaguptāṃ kṣīrakākolīṃ karkaṭākhyāṃ śaṭīṃ vacām/ </div>
            <div class="l">piṣṭvā tailaṃ ghṛtaṃ kṣīre sādhayettaccaturguṇe// </div>
            <div class="l">bṛhaṇaṃ vātapittaghnaṃ balaśukrāgnivardhanam/ </div>
            <div class="l">&amp;mūtraretorajodoṣān harettadanuvāsanam// </div>
            <div class="l">lābhataścandanādyaiśca piṣṭaiḥ kṣīracaturguṇam/ </div>
            <div class="l">&amp;tailapādaṃ ghṛtaṃ siddhaṃ pittaghnamanuvāsanam// </div>
            <div class="l">saindhavaṃ madanaṃ kuṣṭhaṃ śatāhvāṃ niculaṃ &amp;vacām/ </div>
            <div class="l">hrīveraṃ madhukaṃ bhārgīṃ devadāru sakaṭphalam// </div>
            <div class="l">nāgaraṃ puṣkaraṃ medāṃ cavikāṃ citrakaṃ śaṭīm/ </div>
            <div class="l">viḍaṅgātiviṣe śyāmāṃ hareṇuṃ nīlinīṃ sthirām// </div>
            <div class="l">bilvājamode kṛṣṇāṃ ca dantīṃ rāsnāṃ ca peṣayet/ </div>
            <div class="l">sādhyameraṇḍajaṃ tailaṃ tailaṃ vā kapharoganut// </div>
            <div class="l">bradhnodāvartagulmārśaḥplīhamehāḍhyamārutān/ </div>
            <div class="l">ānāhamaśmarīṃ caiva hanyāttadanuvāsanāt// </div>
            <div class="l">madanairvā+amlasaṃyuktairbilvādyena gaṇena vā/ </div>
            <div class="l">tailaṃ kaphaharairvā+api kaphaghnaṃ kalpayedbhiṣak// </div>
            <div class="l">viḍaṅgairaṇḍarajanīpaṭolatriphalāmṛtāḥ/ </div>
            <div class="l">jātīpravālanirguṇḍīdaśamūlākhuparṇikāḥ// </div>
            <div class="l">nimbapāṭhāsahacaraśampākakaravīrakāḥ/ </div>
            <div class="l">eṣāṃ kvāthena vipacettailamebhiśca kalkitaiḥ// </div>
            <div class="l">phalabilvatrivṛtkṛṣṇārāsnābhūnimbadārubhiḥ/ </div>
            <div class="l">saptaparṇavacośīradārvīkuṣṭhakaliṅgakaiḥ// </div>
            <div class="l">&amp;latāgaurīśatāhvāgniśaṭīcorakapauṣkaraiḥ/ </div>
            <div class="l">tat kuṣṭhāni krimīn mehānarśāṃsi grahaṇīgadam// </div>
            <div class="l">klībatāṃ viṣamāgnitvaṃ malaṃ doṣatrayaṃ tathā/ </div>
            <div class="l">prayuktaṃ praṇudatyāśu pānābhyaṅgānuvāsanaiḥ// </div>
            <div class="l">vyādhivyāyāmakarmādhvakṣīṇābalanirojasām/ </div>
            <div class="l">kṣīṇaśukrasya cātīva snehabastirbalapradaḥ// </div>
            <div class="l">pādajaṅghorupṛṣṭhāṃsakaṭīnāṃ sthiratāṃ parām/ </div>
            <div class="l">janayedaprajānāṃ ca prajāṃ strīṇāṃ tathā nṛṇām// </div>
            <div class="l">vātapittakaphātyannapurīṣairāvṛtasya ca/ </div>
            <div class="l">abhukte ca praṇītasya snehabasteḥ ṣaḍāpadaḥ// </div>
            <div class="l">śīto+alpo vā+adhike vate pitte+atyuṣṇaḥ kaphe mṛduḥ/ </div>
            <div class="l">atibhukte gururvarcaḥsaṃcaye+alpabalastathā// </div>
            <div class="l">dattastairāvṛtaḥ sneho na &amp;yātyabhibhavādapi/ </div>
            <div class="l">abhukte+anāvṛtatvācca yātyūrdhvaṃ tasya lakṣaṇam// </div>
            <div class="l"> &amp;aṅgamardajvarādhmānaśītastambhorupīḍanaiḥ/ </div>
            <div class="l">pārśvarugveṣṭanairvidyāt snehaṃ vātāvṛtaṃ bhiṣak// </div>
            <div class="l">snigdhāmlalavaṇoṣṇaistaṃ &amp;rāsnāpītadrutailikaiḥ/ </div>
            <div class="l">sauvīrakasurākolakulatthayavasādhitaiḥ// </div>
            <div class="l">nirūhairnirharet samyak samūtraiḥ pāñcamūlikaiḥ/ </div>
            <div class="l">tābhyāmeva ca tailābhyāṃ sāyaṃ bhukte+anuvāsayet// </div>
            <div class="l">dāharāgatṛṣāmohatamakajvaradūṣaṇaiḥ/ </div>
            <div class="l">vidyāt pittāvṛtaṃ svādutiktaistaṃ bastibhirharet// </div>
            <div class="l">tandrāśītajvarālasyaprasekarucigauravaiḥ/ </div>
            <div class="l">saṃmūrcchāglānibhirvidyācchleṣmaṇā snehamāvṛtam// </div>
            <div class="l">&amp;kaṣāyakaṭutīkṣṇoṣṇaiḥ surāmūtropasādhitaiḥ/ </div>
            <div class="l">phalatailayutaiḥ sāmlairbastibhistaṃ vinirharet// </div>
            <div class="l"> &amp;chardimūrcchāruciglāniśūlanidrāṅgamardanaiḥ/ </div>
            <div class="l">āmaliṅgaiḥ sadāhaistaṃ vidyādatyaśanāvṛtam// </div>
            <div class="l">kaṭūnāṃ lavaṇānāṃ ca kvāthaiścūrṇaiśca pācanam/ </div>
            <div class="l">vireko mṛduratrāmavihitā ca kriyā hitā// </div>
            <div class="l">viṇmūtrānilasaṅgārtigurutvādhmānahṛdgrahaiḥ/ </div>
            <div class="l">snehaṃ viḍāvṛtaṃ jñātvā snehasvedaiḥ savartibhiḥ// </div>
            <div class="l">śyāmābilvādisiddhaiśca nirūhaiḥ sānuvāsanaiḥ/ </div>
            <div class="l">nirharedvidhinā samyagudāvartahareṇa ca// </div>
            <div class="l">abhukte śūnyapāyau vā vegāt sneho+atipīḍitaḥ/ </div>
            <div class="l">dhāvatyūrdhvaṃ tataḥ kaṇṭhādūrdhvebhyaḥ khebhya etyapi// </div>
            <div class="l">mūtraśyāmātrivṛtsiddho yavakolakulatthavān/ </div>
            <div class="l">tatsiddhataila iṣṭo+atra nirūhaḥ sānuvāsanaḥ// </div>
            <div class="l">kaṇṭhādāgacchataḥ stambhakaṇṭhagrahavirecanaiḥ/ </div>
            <div class="l">chardighnībhiḥ kriyābhiśca tasya kāryaṃ nivartanam// </div>
            <div class="l">yasya nopadravaṃ kuryāt snehabastiraniḥsṛtaḥ/ </div>
            <div class="l">sarvo+alpo vā++āvṛto raukṣyādupekṣyaḥ sa vijānatā// </div>
            <div class="l">yuktasnehaṃ dravoṣṇaṃ ca laghupathyopasevanam/ </div>
            <div class="l">bhuktavān mātrayā bhojyamanuvāsyastryahātryahāt// </div>
            <div class="l">dhānyanāgarasiddhaṃ hi toyaṃ dadyādvicakṣaṇaḥ/ </div>
            <div class="l">vyuṣitāya niśāṃ kalyamuṣṇaṃ vā kevalaṃ jalam// </div>
            <div class="l">snehājīrṇaṃ jarayati śleṣmāṇaṃ tadbhinatti ca/ </div>
            <div class="l">mārutasyānulomyaṃ ca kuryāduṣṇodakaṃ nṛṇām// </div>
            <div class="l">vamane ca vireke ca nirūhe sānuvāsane/ </div>
            <div class="l">tasmāduṣṇodakaṃ deyaṃ vātaśleṣmopaśāntaye// </div>
            <div class="l">rūkṣanisyastu &amp;dīptāgnirvyāyāmī mārutāmayī/ </div>
            <div class="l">vaṅkṣaṇaśroṇyudāvṛttavātāścārhā dine dine// </div>
            <div class="l">eṣāṃ cāśu jarāṃ sneho yātyambu sikatāsviva/ </div>
            <div class="l">ato+anyeṣāṃ tryahāt prāyaḥ snehaṃ pacati pāvakaḥ// </div>
            <div class="l">na tvāmaṃ praṇayet snehaṃ sa hyabhiṣyandayedgudam/ </div>
            <div class="l">sāvaśeṣaṃ ca kurvīta vāyuḥ śeṣe hi tiṣṭhati// </div>
            <div class="l">na caiva gudakaṇṭhābhyāṃ dadyāt snehamanantaram/ </div>
            <div class="l">&amp;ubhayasmāt samaṃ gacchan vātamagniṃ ca dūṣayet// </div>
            <div class="l">snehabastiṃ nirūhaṃ vā naikamevātiśīlayet/ </div>
            <div class="l">utkleśāgnivadhau snehāgnirūhāt pavanādbhayam// </div>
            <div class="l">tasmānnirūḍhaḥ &amp;saṃsnehyo nirūhyaścānuvāsitaḥ/ </div>
            <div class="l">snehaśodhanayuktyaivaṃ bastikarma tridoṣanut// </div>
            <div class="l">karmavyāyāmabhārādhvayā(pā)nastrīkarṣiteṣu ca/ </div>
            <div class="l">durbale &amp;vātabhahne ca mātrābastiḥ sadā mataḥ// </div>
            <div class="l">yatheṣṭāhāraceṣṭasya sarvakālaṃ niratyayaḥ/ </div>
            <div class="l">hrasvāyāḥ snehamātrāyā mātrābastiḥ samo bhavet// </div>
            <div class="l">balyaṃ sukhopacaryaṃ ca sukhaṃ sṛṣṭapurīṣakṛt/ </div>
            <div class="l">snehamātrāvidhānaṃ hi bṛṃhaṇaṃ vātaroganut// </div>
          </div>
          <div id="CS.8.4.55" class="l">tatra ślokau--- </div>
          <div class="lg">
            <div class="l">vātādīnāṃ śamāyoktāḥ pravarāḥ snehabastayaḥ/ </div>
            <div class="l">teṣāṃ cājñaprayuktānāṃ vyāpadaḥ sacikitsitāḥ// </div>
            <div class="l">prāgbhojyaṃ snehabasteryad dhruvaṃ ye+arhāstryāhācca ye/ </div>
            <div class="l">snehabastividhiścokto mātrābastividhistathā// </div>
          </div>
          <p><a name="idp14958096"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite siddhisthāne
            snehavyāpatsiddhirnāma caturtho+adhyāyaḥ//4// </p>
        </div>


        <div class="teidiv1" id="div2_body.1_div1.8_div2.5"><h3><a name="body.1_div1.8_div2.5"></a>8.5.  pañcamo+adhyāyaḥ/</h3>
          
          <p id="CS.8.5.1"><a name="CS.8.5.1"><!--anchor--></a>athāto &amp;netrabastivyāpatsiddhiṃ vyākhyāsyāmaḥ// </p>
          <p id="CS.8.5.2"><a name="CS.8.5.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">atha netrāṇi bastīṃśca śṛṇu varjyāni karmasu/ </div>
            <div class="l">netrasyājñapraṇītasya &amp;vyāpadaḥ sacikitsitāḥ// </div>
            <div class="l">hrasvaṃ dīrghaṃ tanu sthūlaṃ jīrṇaṃ śithilabandhanam/ </div>
            <div class="l">&amp;pārśvacchidraṃ tathā vakramaṣṭau netrāṇi varjayet// </div>
            <div class="l">aprāptyatigatikṣobhakarṣaṇakṣaṇanasravāḥ/ </div>
            <div class="l">gudapīḍā gatirjihmā teṣāṃ doṣā yathākramam// </div>
            <div class="l">viṣamamāṃsalacchinnasthūlajālikavātalāḥ/ </div>
            <div class="l">snigdhaḥ klinnaśca tānaṣṭau bastīn karmasu varjayet// </div>
            <div class="l">gativaiṣamyavisratvasrāvadaurgrāhyanisravāḥ/ </div>
            <div class="l">phenilacyutyadhāryatvaṃ basteḥ syurbastidoṣataḥ// </div>
            <div class="l">savātatidrutotkṣiptatiryagulluptakampitāḥ/ </div>
            <div class="l">atibāhyagamandātivegadoṣāḥ praṇetṛtaḥ// </div>
            <div class="l">anucchvāsya ca baddhe vā datte niḥśeṣa eva vā/ </div>
            <div class="l">praviśya &amp;kupito vāyuḥ śūlatodakaro bhavet// </div>
            <div class="l">tatrābhyaṅgo gude svedo vātaghnānyaśanāni ca/ </div>
            <div class="l">drutaṃ praṇīte niṣkṛṣṭe sahasotkṣipta eva vā// </div>
            <div class="l">syāt &amp;kaṭīgudajaṅghārtibastistambhoruvedanāḥ/ </div>
            <div class="l">bhojanaṃ tatra vātaghnaṃ snehāḥ svedāḥ sabastayaḥ// </div>
            <div class="l">tiryagvalyāvṛtadvāre baddhe vā+api na gacchati/ </div>
            <div class="l">netre tadṛju niṣkṛṣya saṃśodhya ca praveśayet// </div>
            <div class="l">pīḍyamāne+antarā mukte gude pratihato+anilaḥ/ </div>
            <div class="l">&amp;uraḥśirortimūrvośca sadanaṃ janayedbalī// </div>
            <div class="l">bastiḥ syāttatra bilvādiphalaśyāmādimūtravān/ </div>
            <div class="l">syāddāho davathuḥ śophaḥ kampanābhihate gude// </div>
            <div class="l">kaṣāyamadhurāḥ śītāḥ sekāstatra sabastayaḥ/ </div>
            <div class="l">atimātrapraṇītena netreṇa kṣaṇanādvaleḥ// </div>
            <div class="l">syāt &amp;sārti dāhanistodagudavarcaḥpravartanam/ </div>
            <div class="l">tatra sarpiḥ picuḥ kṣīraṃ picchābastiśca śasyate// </div>
            <div class="l">&amp;na bhāvayati mandastu bāhyastvāśu nivartate/ </div>
            <div class="l">snehastatra punaḥ samyak praṇeyaḥ siddhimicchatā// </div>
            <div class="l">atiprapīḍitaḥ koṣṭhe tiṣṭhatyāyāti vā galam/ </div>
            <div class="l">tatra bastirvirekaśca galapīḍādi karma ca// </div>
          </div>
          <div id="CS.8.5.19" class="l">tatra ślokaḥ--- </div>
          <div class="lg">
            <div class="l">netrabastipraṇetṝṇāṃ doṣānetān sabheṣajān/ </div>
            <div class="l">vetti yastena matimān bastikarmāṇi kārayet// </div>
          </div>
          <p><a name="idp14987840"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite siddhisthāne
            netrabastivyāpatsiddhirnāma pañcamo+adhyāyaḥ//5// </p>
        </div>


        <div class="teidiv1" id="div2_body.1_div1.8_div2.6"><h3><a name="body.1_div1.8_div2.6"></a>8.6.  ṣaṣṭho+adhyāyaḥ/</h3>
          
          <p id="CS.8.6.1"><a name="CS.8.6.1"><!--anchor--></a>athā+ato vamanavirecanavyāpatsiddhiṃ vyākhyāsyāmaḥ/ </p>
          <p id="CS.8.6.2"><a name="CS.8.6.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">atha śodhanayoḥ samyagvidhimūrdhvānulomayoḥ/ </div>
            <div class="l">asamyakkṛtayoścaiva doṣān vakṣyāmi sauṣadhān// </div>
            <div class="l">atyuṣṇavarṣaśītā hi grīṣmavarṣāhimāgamāḥ/ </div>
            <div class="l">!tadantare prāvṛḍādyāsteṣāṃ sādhāraṇāstrayaḥ// </div>
            <div class="l">prāvṛṭ śucinabhau jñeyau śaradūrjasahau punaḥ/ </div>
            <div class="l">tapasyaśca madhuścaiva vasantaḥ śodhanaṃ prati// </div>
            <div class="l">!etānṛtūn vikalpyaivaṃ dadyāt saṃśodhanaṃ bhiṣak/ </div>
            <div class="l">svasthavṛttamabhipretya vyādhau vyādhivaśena tu// </div>
            <div class="l">karmaṇāṃ !vamanādīnāmantareṣvantareṣu ca/ </div>
            <div class="l">snehasvedau prayuñjīta snehaṃ cānte prayojayet// </div>
            <div class="l">!visarpapiḍakāśophakāmalāpāṇḍurogiṇaḥ/ </div>
            <div class="l">abhighātaviṣārtāṃśca nātisnigdhāt virecayet// </div>
            <div class="l">nātisnighdaśarīrāya dadyāt snehavirecanam/ </div>
            <div class="l">snehotkliṣṭaśarīrāya !rūkṣaṃ dadyāvirecanam// </div>
            <div class="l">snehasvedopapannena jīrṇe mātrāvadauṣadham/ </div>
            <div class="l">ekāgramanasā pītaṃ samyagyogāya kalpate// </div>
            <div class="l">snigdhāt pātrādyathā toyamayatnena praṇudyate/ </div>
            <div class="l">kaphādayaḥ praṇudyante snigdhāddehāttathauṣadhaiḥ// </div>
            <div class="l">ārdraṃ kāṣṭhaṃ yathā vahnirviṣyandayati sarvataḥ/ </div>
            <div class="l">tathā snigdhasya vai doṣān svedo viṣyandayet sthirān// </div>
            <div class="l">kliṣṭaṃ vāso yathotkleśya malaḥ saṃśodhyate+ambhasā/ </div>
            <div class="l">snehasvedaistathotkleśya śodhyate !śodhanairmalaḥ// </div>
            <div class="l">ajīrṇe vardhate glānirvibandhaścāpi jāyate/ </div>
            <div class="l">pītaṃ saṃśodhanaṃ caiva viparītaṃ pravartate// </div>
            <div class="l">alpamātraṃ mahāvegaṃ bahudoṣaharaṃ sukham/ </div>
            <div class="l">laghupākaṃ sukhāsvādaṃ prīṇanaṃ vyādhināśanam// </div>
            <div class="l">avikāri ca vyāpattau nātiglānikaraṃ ca yat/ </div>
            <div class="l">gandhavarṇarasopetaṃ nidyānmātrāvadauṣadham// </div>
            <div class="l">vidhūya mānasān doṣān &amp;kāmādīnaśubhodayān/ </div>
            <div class="l">ekāgramanasā pītaṃ samyagyogāya kalpate// </div>
            <div class="l">naraḥ śvo vamanaṃ pātā bhuñjīta kaphavardhanam/ </div>
            <div class="l">sujaraṃ dravabhūyiṣṭhaṃ, laghvaśītaṃ virecanam// </div>
            <div class="l">utkliṣṭālpakaphatvena kṣipraṃ doṣāḥ sravanti hi/ </div>
            <div class="l">pītauṣadhasya tu bhiṣak śuddhiliṅgāni lakṣayet// </div>
            <div class="l">ūrdhvaṃ kaphānuge pitte viṭpitte+anukaphe tvadhaḥ/ </div>
            <div class="l">hṛtadoṣaṃ vadet kārśyadaurbalye cet salāghave// </div>
            <div class="l">vāmayettu tataḥ śeṣamauṣadhaṃ na tvalāghave/ </div>
            <div class="l">staimitye+anilasaṅge ca nirudgāre+api vāmayet// </div>
            <div class="l">ālāghavāttanutvācca kaphasyāpat paraṃ bhavet/ </div>
            <div class="l">vamite vardhate vahniḥ śamaṃ doṣā vrajanti hi// </div>
            <div class="l">vamitaṃ laṅghayet samyagjīrṇaliṅgānyalakṣayan/ </div>
            <div class="l">tāni dṛṣṭvā tu peyādikramaṃ kuryānna laṅghanam// </div>
            <div class="l">saṃśodhanābhyāṃ śuddhasya &amp;hṛtadoṣasya dehinaḥ/ </div>
            <div class="l">&amp;yātyagnirmandatāṃ tasmāt kramaṃ peyādimācaret// </div>
            <div class="l">kaphapitte viśuddhe+alpaṃ madyape vātapaitteke/ </div>
            <div class="l">tarpaṇādikramaṃ kuryāt peyā+abhiṣyandayeddhi tān// </div>
            <div class="l">anulomo+anilaḥ svāsthyaṃ kṣuttṛṣṇorjo manasvitā/ </div>
            <div class="l">laghutvamindriyodgāraśuddhirjīrṇauṣadhākṛtiḥ// </div>
            <div class="l">klamo dāho+aṅgasadanaṃ bhramo &amp;mūrcchā śirorujā/ </div>
            <div class="l">aratirbalahāniśca sāvaśeṣauṣadhākṛtiḥ// </div>
            <div class="l">akāle+alpātimātraṃ ca purāṇaṃ na ca bhāvitam/ </div>
            <div class="l">asamyaksaṃskṛtaṃ caiva vyāpadyetauṣadhaṃ drutam// </div>
            <div class="l">ādhmānaṃ parikartiśca srāvo hṛdgātrayorgrahaḥ/ </div>
            <div class="l">jīvādānaṃ savibhraṃśaḥ stambhaḥ sopadravaḥ klamaḥ// </div>
            <div class="l">ayogādatiyogācca daśaitā vyāpado matāḥ/ </div>
            <div class="l">preṣyabhaiṣajyavaidyānāṃ vaiguṇyādāturasya ca// </div>
            <div class="l">yogaḥ samyakpravṛttiḥ syādatiyogo+ativartanam/ </div>
            <div class="l">ayogaḥ prātilomyena na cālpaṃ vā pravartanam// </div>
            <div class="l">śleṣmotkliṣṭena durgandhamahṛdyamati vā bahu/ </div>
            <div class="l">virecanamajīrṇe ca pītamūrdhvaṃ pravartate// </div>
            <div class="l">kṣudhārtamṛdukoṣṭhābhyāṃ svalpotkliṣṭakaphena vā/ </div>
            <div class="l">tīkṣṇaṃ pītaṃ sthitaṃ kṣubdhaṃ vamanaṃ syādvirecanam// </div>
            <div class="l">prātilomyena doṣāṇāṃ haraṇātte hyakṛtsnaśaḥ/ </div>
            <div class="l">ayogasaṃjñe, kṛcchreṇa &amp;yāti doṣo navā+alpaśaḥ// </div>
            <div class="l">pītauṣadho na śuddhaścejjīrṇe tasmin punaḥ pibet/ </div>
            <div class="l">auṣadhaṃ na tvajīrṇe+anyadbhayaṃ syādatiyogataḥ// </div>
            <div class="l">koṣṭhasya gurutāṃ jñātvā laghutvaṃ balameva ca/ </div>
            <div class="l">ayoge mṛdu vā dadyādauṣadhaṃ tīkṣṇameva vā// </div>
            <div class="l">vamanaṃ na tu duśchardaṃ &amp;duṣkoṣṭhaṃ na virecanam/ </div>
            <div class="l">pāyayetauṣadhaṃ bhūyo hanyāt pītaṃ punarhi tau// </div>
            <div class="l">asnīgdhāsvinnadehasya rūkṣasyānavamauṣadham/ </div>
            <div class="l">doṣānutkliśya nirhartumaśaktaṃ janayedgadān// </div>
            <div class="l">vibhraṃśaṃ śvayathuṃ hikkāṃ tamaso darśanaṃ &amp;bhṛśam/ </div>
            <div class="l">piṇḍikodveṣṭanaṃ kaṇḍūmūrvoḥ sādaṃ vivarṇatām// </div>
            <div class="l">snigdhasvinnasya cātyalpaṃ dīptāgnerjīrṇamauṣadham/ </div>
            <div class="l">śītairvā stabdhamāme vā doṣānutkliśya nāharet// </div>
            <div class="l">tāneva janayedrogānayogaḥ sarva eva saḥ/ </div>
            <div class="l">vijñāya matimāṃstatra yathoktāṃ kārayet kriyām// </div>
            <div class="l">taṃ tailalavaṇābhyaktaṃ svinnaṃ prastarasaṅkaraiḥ/ </div>
            <div class="l">pāyayeta punarjīrṇe samūtrairvā nirūhayet// </div>
            <div class="l">nirūḍhaṃ ca rasairdhānvairbhojayitvā+anuvāsayet/ </div>
            <div class="l">phalamāgadhikādārusiddhatailena mātrayā// </div>
            <div class="l">snigdhaṃ vātaharaiḥ snehaiḥ punastīkṣṇena śodhayet/ </div>
            <div class="l">na cātitīkṣṇena tato hyatiyogastu jāyate// </div>
            <div class="l">atitīkṣṇaṃ kṣudhārtasya mṛdukoṣṭhasya bheṣajam/ </div>
            <div class="l">hṛtvā++āśu viṭpittakaphān dhātūnvisrāvayeddravān// </div>
            <div class="l">balasvarakṣayaṃ dāhaṃ kaṇṭhaśoṣaṃ &amp;bhramaṃ tṛṣām/ </div>
            <div class="l">kuryācca madhuraistatra śeṣamauṣadhamullikhet// </div>
            <div class="l">vamane tu virekaḥ syādvireke vamanaṃ &amp;punaḥ/ </div>
            <div class="l">pariṣekāvagāhādyaiḥ suśītaiḥ stambhayecca tat// </div>
            <div class="l">kaṣāyamadhuraiḥ śītairannapānauṣadhaistathā/ </div>
            <div class="l">raktapittātisāraghnairdāhajvaraharairapi// </div>
            <div class="l">añjanaṃ candanośīramajjāsṛkśarkarodakam/ </div>
            <div class="l">lājacūrṇaiḥ pibenmanthamatiyogaharaṃ param// </div>
            <div class="l">śuṅgābhirvā vaṭādīnāṃ siddhāṃ peyāṃ samākṣikām/ </div>
            <div class="l">varcaḥsāṃgrāhikaiḥ siddhaṃ kṣīraṃ bhojyaṃ ca dāpayet// </div>
            <div class="l">jāṅgalairvā rasairbhojyaṃ picchābastiśca śasyate/ </div>
            <div class="l">maghurairanuvāsyaśca siddhena kṣīrasarpiṣā// </div>
            <div class="l">vamanasyātiyoge tu śītāmbupariṣecitaḥ/ </div>
            <div class="l">pibet &amp;kaphaharairmanthaṃ saghṛtakṣaudraśarkaram// </div>
            <div class="l">sodgārāyāṃ bhṛśaṃ vamyāṃ mūrcchāyāṃ dhānyamustayoḥ/ </div>
            <div class="l">samadhūkāñcanaṃ cūrṇaṃ lehayenmadhusaṃyutam// </div>
            <div class="l">vamato+antaḥpraviṣṭāyāṃ jihvāyāṃ kavalagrahāḥ/ </div>
            <div class="l">snigdhāmlalavaṇairhṛdyairyūṣakṣīrarasairhitāḥ// </div>
            <div class="l">phalānyamlāni khādeyustasya cānye+agrato narāḥ/ </div>
            <div class="l">niḥsṛtāṃ tu tiladrākṣākalkaliptāṃ praveśayet// </div>
            <div class="l">&amp;vāgrahānilarogeṣu ghṛtamāṃsopasādhitām/ </div>
            <div class="l">yavāgūṃ tanukāṃ &amp;dadyāt snehasvedau ca buddhimān// </div>
            <div class="l">vamitaśca viriktaśca mandāgniśca vilaṅghitaḥ/ </div>
            <div class="l">agniprāṇavivṛddhyarthaṃ kramaṃ peyādikaṃ &amp;bhajet// </div>
            <div class="l">bahudoṣasya rūkṣasya hīnāgneralpamauṣadham/ </div>
            <div class="l">sodāvartasya cotkliśya doṣānmārgānnirudhya ca// </div>
            <div class="l">bhṛśamādhmāpayennābhiṃ pṛṣṭhapārśvaśirorujam/ </div>
            <div class="l">śvāsaviṇmūtravātānāṃ saṅgaṃ kuryācca dāruṇam// </div>
            <div class="l">abhyaṅgasvedavartyādi sanirūhānuvāsanam/ </div>
            <div class="l">udāvartaharaṃ sarvaṃ karmādhmātasya śasyate// </div>
            <div class="l">snigdhena gurukoṣṭhena sāme balavadauṣadham/ </div>
            <div class="l">kṣāmeṇa mṛdukoṣṭhena śrāntenālpabalena vā// </div>
            <div class="l">pītaṃ gatvā gudaṃ sāmamāśu doṣaṃ nirasya ca/ </div>
            <div class="l">tīvraśūlāṃ sapicchāsrāṃ karoti parikartikām// </div>
            <div class="l">laṅghanaṃ &amp;pācanaṃ sāme rūkṣoṣṇaṃ laghubhojanam/ </div>
            <div class="l">bṛṃhaṇīyo vidhiḥ sarvaḥ kṣāmāsya madhurastatahā// </div>
            <div class="l">āme jīrṇe+anubandhaścet kṣārāmlaṃ laghu śasyate/ </div>
            <div class="l">puṣpakāsīsamiśraṃ vā kṣāreṇa lavaṇena vā// </div>
            <div class="l">sadāḍimarasaṃ sarpiḥ pibedvāte+adhike sati/ </div>
            <div class="l">dadhyamlaṃ &amp;bhojane pāne saṃyuktaṃ dāḍimatvacā// </div>
            <div class="l">devadārutilānāṃ vā kalkamuṣṇāmbunā pibet/ </div>
            <div class="l">aśvatthodumbaraplakṣakadambairvā śṛtaṃ payaḥ// </div>
            <div class="l">kaṣāyamadhuraṃ &amp;śītaṃ picchābastimathāpi vā/ </div>
            <div class="l">yaṣṭīmadhukasiddhaṃ vā snehāstiṃ pradāpayet// </div>
            <div class="l">alpaṃ tu bahudoṣasya doṣamutkliśya bheṣajam/ </div>
            <div class="l">alpālpaṃ srāvayet kaṇḍūṃ śophaṃ kuṣṭhāni gauravam// </div>
            <div class="l">kuryāccāgnibalotkleśastaimityārucipāṇḍutāḥ/ </div>
            <div class="l">parisrāvaḥ sa, taṃ doṣaṃ śamayedvāmayedapi// </div>
            <div class="l">snehitaṃ vā punastīkṣaṇaṃ pāyayeta virecanam/ </div>
            <div class="l">śuddhe cūrṇāsavāriṣṭān saṃskṛtāṃśca pradāpayet// </div>
            <div class="l">pītauṣadhasya vegānāṃ nigrahānmārutādayaḥ/ </div>
            <div class="l">kupitā hṛdayaṃ gatvā ghoraṃ kurvanti hṛdgraham// </div>
            <div class="l">&amp;sa hikkākāsapārśvārtidainyalālākṣivibhramaiḥ/ </div>
            <div class="l">jihvāṃ khādati niḥsaṃjño dantān kiṭikiṭāpayan// </div>
            <div class="l">na gacchedvibhramaṃ tatra vāmayedāśu taṃ bhiṣak/ </div>
            <div class="l">madhuraiḥ pittamūrcchārtaṃ kaṭubhiḥ kaphamūrcchitam// </div>
            <div class="l">pācanīyaistataścāsya doṣaśeṣaṃ vipācayet/ </div>
            <div class="l">kāyāgniṃ ca balaṃ cāsya &amp;krameṇotthāpayettataḥ// </div>
            <div class="l">pavanenātivamato hṛdayaṃ yasya pīḍyate/ </div>
            <div class="l">tasmai snigdhāmlalavaṇaṃ dadyāt pittakaphe+anyathā// </div>
            <div class="l">pītauṣadhasya vegānāṃ nigraheṇa kaphena vā/ </div>
            <div class="l">&amp;ruddho+ati vā viśuddhasya gṛhṇātyaṅgāni mārutaḥ// </div>
            <div class="l">stambhavepathunistodasādodveṣṭanamanthanaiḥ/ </div>
            <div class="l">tatra vātaharaṃ sarvaṃ snehasvedādi &amp;kārayet// </div>
            <div class="l">atitīkṣṇaṃ mṛdau koṣṭhe laghudoṣasya bheṣajam/ </div>
            <div class="l">doṣān hṛtvā vinirmathya jīvaṃ harati śoṇitam// </div>
            <div class="l">tenānnaṃ miśritaṃ dadyādvāyasāya śune+api vā/ </div>
            <div class="l">bhuṅkte taccedvadejjīvaṃ na bhuṅkte pittamādiśet// </div>
            <div class="l">śuklaṃ vā bhāvitaṃ vastramāvānaṃ koṣṇavāriṇā/ </div>
            <div class="l">prakṣālitaṃ vivarṇaṃ syāt &amp;pitte śuddhaṃ tu śoṇite// </div>
            <div class="l">tṛṣṇāmūrcchāmadārtasya kuryādāmaraṇāt kriyām/ </div>
            <div class="l">tasya pittaharīṃ sarvāmatiyoge ca yā &amp;hitā// </div>
            <div class="l">mṛgagomahiṣājānāṃ sadyaskaṃ jīvatāmasṛk/ </div>
            <div class="l">pibejjīvābhisandhānaṃ jīvaṃ taddhyāśu &amp;gacchati// </div>
            <div class="l">tadeva darbhamṛditaṃ raktaṃ bastiṃ pradāpayet/ </div>
            <div class="l">śyāmākāśmaryabadarīdūrvośīraiḥ śṛtaṃ payaḥ// </div>
            <div class="l">ghṛtamaṇḍāñjanayutaṃ śītaṃ bastiṃ pradāpayet/ </div>
            <div class="l">picchābastiṃ suśītaṃ vā ghṛtamaṇḍānuvāsanam// </div>
            <div class="l">gudaṃ bhraṣṭaṃ kaṣāyaiśca stambhayitvā praveśayet/ </div>
            <div class="l">sāma gāndharvaśabdāṃśca saṃjñānāśe+asya kārayet// </div>
            <div class="l">yadā virecanaṃ pītaṃ viḍantamavatiṣṭhate/ </div>
            <div class="l">vamanaṃ bheṣajāntaṃ vā doṣānutkliśya nāvahet// </div>
            <div class="l">tadā kurvanti kaṇḍvādīn doṣāḥ prakupitā gadān/ </div>
            <div class="l">sa vibhraṃśo matastatra syādyathāvyādhi bheṣajam// </div>
            <div class="l">pītaṃ snigdhena sasnehaṃ taddoṣairmārdavādvṛtam/ </div>
            <div class="l">na vāhayati doṣāṃstu svasthānāt stambhayeccyutān// </div>
            <div class="l">vātasaṅgagudastambhaśūlaiḥ kṣarati cālpaśaḥ/ </div>
            <div class="l">tīkṣṇaṃ bastiṃ virekaṃ vā so+arho laṅghitapācitaḥ// </div>
            <div class="l">rūkṣaṃ virecanaṃ pītaṃ rūkṣeṇālpabalena vā/ </div>
            <div class="l">mārutaṃ kopayitvā++āśu kuryādghorānupadravān// </div>
            <div class="l">stambhaśūlāni ghorāṇi sarvagātreṣu muhyataḥ/ </div>
            <div class="l">snehasvedādikastatra kāryo vātaharo vidhiḥ// </div>
            <div class="l">snigdhasya mṛdukoṣṭhasya mṛdūtkliśyauṣadhaṃ kapham/ </div>
            <div class="l">pittaṃ vātaṃ ca saṃrudhya satandrāgauravaṃ klamam// </div>
            <div class="l">daurbalyaṃ cāṅgasādaṃ ca kuryādāśu tadullikhet/ </div>
            <div class="l">laṅghanaṃ pācanaṃ &amp;cātra snigdhaṃ tīkṣṇaṃ ca śodhanam// </div>
          </div>
          <div id="CS.8.6.94" class="l">tatra ślokau--- </div>
          <div class="lg">
            <div class="l">ityetā vyāpadaḥ proktāḥ sarūpāḥ sacikitsitāḥ/ </div>
            <div class="l">vamanasya virekasya kṛtasyākuśalairnṛṇām&amp;// </div>
            <div class="l">&amp;etā vijñāya matimānavasthāścaiva tattvataḥ/ </div>
            <div class="l">&amp;dadyāt saṃśodhanaṃ samyagārogyārthī&amp; nṛṇāṃ sadā// </div>
          </div>
          <p><a name="idp15128640"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite siddhisthāne
            vamanavirecanavyāpatsiddhirnāma ṣaṣṭho+adhyāyaḥ//6// </p>
        </div>


        <div class="teidiv1" id="div2_body.1_div1.8_div2.7"><h3><a name="body.1_div1.8_div2.7"></a>8.7.  saptamo+adhyāyaḥ/</h3>
          
          <p id="CS.8.7.1"><a name="CS.8.7.1"><!--anchor--></a>athāto bastivyāpatsiddhiṃ vyākhyāsyāmaḥ// </p>
          <p id="CS.8.7.2"><a name="CS.8.7.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">dhīdhairyaudāryagāmbhīryakṣamādamataponidhim/ </div>
            <div class="l">punarvasuṃ śiṣyagaṇaḥ papraccha vinayānvitaḥ// </div>
            <div class="l">kāḥ kati vyāpado basteḥ kiṃsamutthānalakṣaṇāḥ/ </div>
            <div class="l">kā cikitsā iti praśnāñchrutvā tānabravīdguruḥ// </div>
            <div class="l">nātiyogau klamādhmāne hikkā hṛtprāptirūrdhvatā/ </div>
            <div class="l">pravāhikā śiroṅgārtiḥ &amp;parikartaḥ parisravaḥ// </div>
            <div class="l">dvādaśa vyāpado basterasamyagyogasaṃbhavāḥ/ </div>
            <div class="l">āsāmekaikaśo rūpaṃ cikitsāṃ ca nibodhata// </div>
            <div class="l">gurukoṣṭhe+anilaprāye rūkṣe vātolbaṇe+api vā/ </div>
            <div class="l">śīto+&amp;alpalavaṇasnehadravamātro ghano+api vā// </div>
            <div class="l">bastiḥ saṃkṣobhya taṃ doṣaṃ durbalatvādanirharan/ </div>
            <div class="l">karoti gurukoṣṭhatvaṃ vātamūtraśakṛdgraham// </div>
            <div class="l">nābhibastirujaṃ dāhaṃ hṛllepaṃ śvayathuṃ gude/ </div>
            <div class="l">kaṇḍūgaṇḍāni vaivarṇyamaruciṃ vahnimārdavam// </div>
            <div class="l">tatroṣṇāyāḥ pramathyāyāḥ pānaṃ svedāḥ pṛthagvidhāḥ/ </div>
            <div class="l">phalavartyo+athavā kālaṃ jñātvā śastaṃ virecanam// </div>
            <div class="l">bilvamūlatrivṛddāruyavakolakulatthavān/ </div>
            <div class="l">&amp;surādimūtravān bastiḥ saprākpeṣyastamānayet// </div>
            <div class="l">snigdhasvinne+atitīkṣṇoṣṇo mṛdukoṣṭhe+atiyujyate/ </div>
            <div class="l">tasya liṅgaṃ cikitsā ca śodhanābhyāṃ samā bhavet// </div>
            <div class="l">pṛśniparṇīṃ sthirāṃ padmaṃ kāśmaryaṃ &amp;madhukaṃ balām/ </div>
            <div class="l">piṣṭvā drākṣāṃ madhūkaṃ ca kṣīre taṇḍuladhāvane// </div>
            <div class="l">drākṣāyāḥ pakvaloṣṭasya prasāde madhukasya ca/ </div>
            <div class="l">vinīya saghṛtaṃ bastiṃ dadyāddāhe&amp;+atiyogaje// </div>
            <div class="l">&amp;āmaśeṣe nirūheṇa mṛdunā doṣa īritaḥ/ </div>
            <div class="l">&amp;mārgaṃ ruṇaddhi vātasya hantyagniṃ mūrcchayatyapi// </div>
            <div class="l">klamaṃ &amp;vidāhaṃ hṛcchūlaṃ mohaveṣṭanagauravam/ </div>
            <div class="l">kuryāt svedairvirūkṣaistaṃ pācanaiścāpyupācaret// </div>
            <div class="l">pippalīkattṛṇośīradārumūrvāśṛtaṃ jalam/ </div>
            <div class="l">pibet sauvarcalonmiśraṃ dīpanaṃ hṛdviśodhanam// </div>
            <div class="l">vacānāgaraśaṭyelā dadhimaṇḍena mūrcchitāḥ/ </div>
            <div class="l">peyāḥ prasannayā vā syurariṣṭenāsavena vā// </div>
            <div class="l">dāru &amp;trikaṭukaṃ pathyāṃ palāśaṃ citrakaṃ śaṭīm/ </div>
            <div class="l">piṣṭvā kuṣṭhaṃ ca mūtreṇa pibet kṣārāṃśca dīpanān// </div>
            <div class="l">bastimasya vidadhyācca samūtraṃ dāśamūlikam/ </div>
            <div class="l">samūtramathavā vyaktalavaṇaṃ mādhutailikam// </div>
            <div class="l">alpavīryo mahādoṣe rūkṣe krūrāśaye kṛtaḥ/ </div>
            <div class="l">bastirdoṣāvṛto ruddhamārgo rundhyāt&amp; samīraṇam// </div>
            <div class="l">sa vimārgo+anilaḥ kuryādādhmānaṃ marmapīḍanam/ </div>
            <div class="l">vidāhaṃ gurukoṣṭhasya muṣkavaṅkṣaṇavedanām// </div>
            <div class="l">ruṇaddhi hṛdayaṃ śūlairitaścetaśca dhāvati/ </div>
            <div class="l">śyāmāphalādibhiḥ kuṣṭhakṛṣṇālavaṇasarṣapaiḥ// </div>
            <div class="l">dhūmamāṣavacākiṇvakṣāracūrṇaguḍaiḥ kṛtām/ </div>
            <div class="l">karāṅguṣṭhanibhāṃ vartiṃ yavamadhyāṃ &amp;nidhāpayet// </div>
            <div class="l">abhyaktasvinnagātrasya tailāktāṃ snehite gude/ </div>
            <div class="l">athavā lavaṇāgāradhūmasiddhārthakaiḥ kṛtām// </div>
            <div class="l">bilvādinā nirūhaḥ syāt pīlusarṣapamūtravān/ </div>
            <div class="l">saralāmaradārubhyāṃ siddhaṃ caivānuvāsanam// </div>
            <div class="l">mṛdukoṣṭhe+abale bastiratitīkṣṇo+atinirharan/ </div>
            <div class="l">kuryāddhikkāṃ, hitaṃ tasmai hikkāghnaṃ bṛṃhaṇaṃ ca yat// </div>
            <div class="l">balāsthirādikāśmaryatriphalāguḍasaindhavaiḥ/ </div>
            <div class="l">saprasannāranālāmlaistailaṃ paktavā+anuvāsayet// </div>
            <div class="l">kṛṣṇālavaṇayorakṣaṃ pibeduṣṇāmbunā &amp;yutam/ </div>
            <div class="l">dhūmaleharasakṣīrasvedāścānnaṃ ca vātanut// </div>
            <div class="l">atitīkṣṇaḥ savāto vā na vā samyak prapīḍitaḥ/ </div>
            <div class="l">ghaṭṭayeddhṛdayaṃ bastistatra kāśakuśetkaṭaiḥ// </div>
            <div class="l">syāt sāmlalavaṇaskandhakarīrabadarīphalaiḥ/ </div>
            <div class="l">śṛtairbastirhitaḥ siddhaṃ vātaghnaiścānuvāsanam// </div>
            <div class="l">vātamūtrapurīṣāṇāṃ datte vegānnigṛhṇataḥ/ </div>
            <div class="l">ati vā pīḍito bastirmukhenāyāti vegavān// </div>
            <div class="l">mūrcchāvikāraṃ tasyādau dṛṣṭvā śītāmbunā mukham/ </div>
            <div class="l">siñcet pārśvodaraṃ cādhaḥ pramṛjyādvījayecca tam// </div>
            <div class="l">keśeṣvālambya &amp;cākāśe dhunuyāttrāsayecca tam/ </div>
            <div class="l">gokharāśvagajaiḥ siṃhai rājapreṣyaistathoragaiḥ// </div>
            <div class="l">ulkābhirevamanyaiśca &amp;bhītasyādhaḥ pravartate/ </div>
            <div class="l">vastrapāṇigrahaiḥ kaṇṭhaṃ rundhyānna mriyate yathā// </div>
            <div class="l">prāṇodānanirodhāddhi prasiddhataramārgavān&amp;/ </div>
            <div class="l">apānaḥ pavano bastiṃ tamāśvevāpakarṣati// </div>
            <div class="l">tataḥ kramukakalkākṣaṃ pāyayetāmlasaṃyutam/ </div>
            <div class="l">auṣṇyāttaikṣyāt saratvācca bastiṃ so+asyānulomayet// </div>
            <div class="l">pakvāśayasthite svinne nirūho dāśamūlikaḥ/ </div>
            <div class="l">yavakolakulatthaiśca vidheyo mūtrasādhitaḥ// </div>
            <div class="l">bilvādipañcamūlena siddho bastiruraḥsthite/ </div>
            <div class="l">śiraḥsthe nāvanaṃ dhūmaḥ pracchādyaṃ sarṣapaiḥ śiraḥ// </div>
            <div class="l">snigdhasvinne mahādoṣe bastirmṛdvalpabheṣajaḥ/ </div>
            <div class="l">utkliśyālpaṃ hareddoṣaṃ janayecca pravāhikām// </div>
            <div class="l">sa bastipāyuśophena jaṅghorusadanena vā/ </div>
            <div class="l">niruddhamāruto janturabhīkṣṇaṃ saṃpravāhate// </div>
            <div class="l">svedābhyāṅgānnirūhāṃśca śodhanīyānulomikān/ </div>
            <div class="l">vidadhyāllaṅghayitvā tu vṛttiṃ kuryādviriktavat// </div>
            <div class="l">durbale krūrakoṣṭhe ca tīvradoṣe tanurmṛduḥ/ </div>
            <div class="l">śīto+alpaścāvṛto doṣairbastistadvihato+anilaḥ// </div>
            <div class="l">&amp;mārgairgātrāṇi sandhāvannūrdhvaṃ mūrdhni&amp; vihanyate/ </div>
            <div class="l">grīvāṃ manye ca &amp;gṛhṇāni śiraḥ kaṇṭhaṃ bhinatti ca// </div>
            <div class="l">bādhiryaṃ karṇanādaṃ ca pīnasaṃ netravibhramam/ </div>
            <div class="l">kuryādabhyañjanaṃ &amp;tailalavaṇena yathāvidhi// </div>
            <div class="l">yuñjyāt pradhamanairnasyairdhūmairasya&amp; virecayet/ </div>
            <div class="l">tīkṣṇānulomikenātha snigdhaṃ bhukte+anuvāsayet&amp;// </div>
            <div class="l">&amp;snehasvedairanāpādya gurustīkṣṇo+atimātrayā/ </div>
            <div class="l">yasya bastiḥ prayujyeta so+atimātraṃ pravartayet// </div>
            <div class="l">sruteṣu tasya doṣeṣu nirūḍhasyātimātraśaḥ/ </div>
            <div class="l">stabdhodāvṛtakoṣṭhasya vāyuḥ saṃpratihanyate// </div>
            <div class="l">vilomanasamudbhūto rujatyaṅgāni dehinaḥ/ </div>
            <div class="l">&amp;gātraveṣṭananistodabhedasphuraṇajṛmbhaṇaiḥ// </div>
            <div class="l">taṃ tailalavaṇābhyaktaṃ secayeduṣṇavāriṇā/ </div>
            <div class="l">eraṇḍapatraviṣkvāthaiḥ prastaraiścopapādayet// </div>
            <div class="l">&amp;yavān kulatthān kolāni pañcamūle tathobhaye/ </div>
            <div class="l">jalāḍhakadvaye paktvā pādaśeṣeṇa tena ca// </div>
            <div class="l">kuryāt sabilvatailoṣṇalavaṇena nirūhaṇam/ </div>
            <div class="l">taṃ nirūḍhaṃ samāśvastaṃ droṇyāṃ samavagāhayet// </div>
            <div class="l">tato bhuktavatastasya kārayedanuvāsanam/ </div>
            <div class="l">yaṣṭīmadhukatailena bilvatailena vā &amp;bhiṣak// </div>
            <div class="l">mṛdukoṣṭhālpadoṣasya rūkṣastīkṣṇo+atimātravān/ </div>
            <div class="l">&amp;bastirdoṣānnirasyāśu janayet parikartikām// </div>
            <div class="l">trikavaṅkṣaṇabastīnāṃ todaṃ nābheradho rujam/ </div>
            <div class="l">vibandho+&amp;alpālpamutthānaṃ bastinirlekhanādbhavet// </div>
            <div class="l">svāduśītauṣadhaistatra paya ikṣvādibhiḥ śṛtam/ </div>
            <div class="l">yaṣṭyāhvatilakalkābhyāṃ bastiḥ syāt kṣīrabhojinaḥ// </div>
            <div class="l">sasarjarasayaṣṭyāhvajiṅginīkardamāñjanam/ </div>
            <div class="l">vinīya dugdhe bastiḥ syāt vyaktāmlamṛdubhojinaḥ// </div>
            <div class="l">&amp;pittaroge+amla uṣṇo vā tīkṣṇo vā lavaṇo+athavā/ </div>
            <div class="l">bastirlikhati pāyuṃ tu kṣiṇoti vidahatyapi// </div>
            <div class="l">sa vidagdhaḥ sravatyasraṃ pittaṃ cānekavarṇavat/ </div>
            <div class="l">sāryate &amp;bahuvegena mohaṃ gacchati cāsakṛt// </div>
            <div class="l">ārdraśālmalivṛntaistu kṣuṇṇairājaṃ payaḥ śṛtam/ </div>
            <div class="l">sarpiṣā yojitaṃ śītaṃ bastimasyai pradāpayet// </div>
            <div class="l">vaṭādipallaveṣveṣa kalpo yavatileṣu ca/ </div>
            <div class="l">suvarcalopodikayoḥ karbudāre ca śasyate// </div>
            <div class="l">gude sekāḥ pradehāśca śītāḥ syurmadhurāśca ye/ </div>
            <div class="l">raktapittātisāraghnī kriyā cātra praśasyate// </div>
            <div class="l">tīkṣṇatvaṃ mūtrapīlvagnilavaṇakṣārasarṣapaiḥ/ </div>
            <div class="l">prāptakālaṃ vidhātavyaṃ kṣīrādyairmārdavaṃ tathā// </div>
            <div class="l">āpādatalamūrdhasthān doṣān pakvāśaye sthitaḥ/ </div>
            <div class="l">vīryeṇa bastirādatte khastho+arko bhūrasāniva// </div>
            <div class="l">yadvat kusumbhasaṃmiśrāttoyādrāgaṃ haret paṭaḥ/ </div>
            <div class="l">tadvaddravīkṛtāddehānnirūko nirharenmalān// </div>
          </div>
          <p id="CS.8.7.66"><a name="CS.8.7.66"><!--anchor--></a>tatra ślokaḥ---</p>
          <div class="lg">
            <div class="l"> ityetā vyāpadaḥ proktā basteḥ sākṛtibheṣajāḥ/ </div>
            <div class="l">buddhvā kārtsnyena tān bastīnniyuñjannāparādhyati// </div>
          </div>
          <p><a name="idp15227232"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite
            &amp;siddhisthāne bastivyāpatsiddhirnāma saptamo+adhyāyaḥ//7// </p>
        </div>


        <div class="teidiv1" id="div2_body.1_div1.8_div2.8"><h3><a name="body.1_div1.8_div2.8"></a>8.8.  aṣṭamo+adhyāyaḥ/</h3>
          
          <p id="CS.8.8.1"><a name="CS.8.8.1"><!--anchor--></a>athātaḥ &amp;prāsṛtayogīyāṃ siddhiṃ vyākhyāsyāmaḥ// </p>
          <p id="CS.8.8.2"><a name="CS.8.8.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">athemān sukumārāṇāṃ nirūhān &amp;snehanān mṛdūn/ </div>
            <div class="l">karmaṇā viplutānāṃ ca vakṣyāmi prasṛtaiḥ pṛthak// </div>
            <div class="l">kṣīrāddvau prasṛtau kāryau madhutailaghṛtāttrayaḥ/ </div>
            <div class="l">khajena mathito bastirvātaghno balavarṇakṛt// </div>
            <div class="l">ekaikaḥ prasṛtastailaprasannākṣaudrasarpiṣām/ </div>
            <div class="l">bilvādimūlakvāthāddvau kaulatthāddvau sa vātanut// </div>
            <div class="l">pañcamūlarasāt pañca dvau tailāt kṣaudrasarpiṣoḥ/ </div>
            <div class="l">ekaikaḥ prasṛto bastiḥ snehanīyo+anilāpahaḥ// </div>
            <div class="l">saindhavārdhākṣa ekaikaḥ kṣaudratailapayoghṛtāt/ </div>
            <div class="l">&amp;prasṛto hapuṣākarṣo nirūhaḥ śukrakṛt param// </div>
            <div class="l">paṭolanimbabhūnimbarāsnāsaptacchadāmbhasaḥ/ </div>
            <div class="l">catvāraḥ prasṛtā eko ghṛtāt sarṣapakalkitaḥ// </div>
            <div class="l">nirūhaḥ pañcatikto+ayaṃ &amp;mehābhiṣyandakuṣṭhanut/ </div>
            <div class="l">viḍaṅgatriphalāśigruphalamustākhuparṇijāt// </div>
            <div class="l">&amp;kaṣāyāt prasṛtāḥ pañca tailādeko vimathya tān/ </div>
            <div class="l">viḍaṅgapippalīkalko nirūhaḥ krimināśanaḥ// </div>
            <div class="l">payasyekṣusthirārāsnāvidārīkṣaudrasarpiṣām/ </div>
            <div class="l">ekaikaḥ prasṛto bastiḥ kṛṣṇākalko vṛṣatvakṛt// </div>
            <div class="l">catvārastailagomūtradadhimaṇḍāmlakāñjikāt/ </div>
            <div class="l">prasṛtāḥ sarṣapaiḥ &amp;kalkairviṭsaṅgānāhamedanaḥ// </div>
            <div class="l">śvadaṃṣṭrāśmabhideraṇḍarasāttailāt surāsavāt/ </div>
            <div class="l">prasṛtāḥ pañca yaṣṭyāhvakauntīmāgadhikāsitāḥ// </div>
            <div class="l">&amp;kalkaḥ syānmūtrakṛcchre tu sānāhe bastiruttamaḥ/ </div>
            <div class="l">ete salavaṇāḥ koṣṇā nirūhāḥ prasṛtairnava// </div>
            <div class="l">mṛdubastijaḍībhūte tīkṣṇo+anyo bastiriṣyate/ </div>
            <div class="l">tīkṣṇairvikarṣite svādu pratyāsthāpanamiṣyate&amp;// </div>
            <div class="l">vātopasṛṣṭasyoṣṇaiḥ &amp;syurgudadāhādayo yadi/ </div>
            <div class="l">drākṣāmbunā trivṛtkalkaṃ dadyāddoṣānulomanam// </div>
            <div class="l">taddhi pittaśakṛdvātān hṛtvā dāhādikāñjayet/ </div>
            <div class="l">śuddhaścāpi pibecchītāṃ yavāgūṃ śarkarāyutām// </div>
            <div class="l">athavā+ativiriktaḥ syāt kṣīṇaviṭkaḥ sa bhakṣayet/ </div>
            <div class="l">māṣayūṣeṇa kulmāṣān pibenmadhvathavā&amp; surām// </div>
            <div class="l">&amp;sāmaṃ cet kuṇapaṃ śūlairupaviśedarocakī/ </div>
            <div class="l">sa ghanātiviṣākuṣṭhanatadāruvacāḥ pibet// </div>
            <div class="l">śakṛdvātamasṛk pittaṃ kaphaṃ vā yo+atisāryate/ </div>
            <div class="l">&amp;pakvaṃ, tatra svavargīyairbastiḥ śreṣṭhaṃ bhiṣagjitam// </div>
            <div class="l">ṣaṇṇāmeṣāṃ dvisaṃsargāt triṃśadbhedā bhavanti tu/ </div>
            <div class="l">kevalaiḥ saha ṣaṭtriṃśadvidyāt sopadravānapi// </div>
            <div class="l">śūlapravāhikādhmānaparikartyarucijvarān/ </div>
            <div class="l">tṛṣṇoṣṇadāhamūrcchādīṃścaiṣāṃ vidyādupadravān// </div>
            <div class="l">&amp;tatrāme+antarapānaṃ syāt vyoṣāmlalavaṇairyutam/ </div>
            <div class="l">pācanaṃ śasyate bastirāme hi pratiṣidhyate// </div>
            <div class="l">vātaghnairgrāhivargīyairbastiḥ śakṛti śasyate/ </div>
            <div class="l">svādvamlalavaṇaiḥ śastaḥ snehabastiḥ samīraṇe// </div>
            <div class="l">rakte raktena, pitte tu kaṣāyasvādutiktakaiḥ/ </div>
            <div class="l">sāryamāṇe kaphe bastiḥ kaṣāyakaṭutiktakaiḥ// </div>
            <div class="l">śakṛtā vāyunā vā++āme tena varcasyathānile/ </div>
            <div class="l">saṃsṛṣṭe+antarapānaṃ syād vyoṣāmlalavaṇairyutam// </div>
            <div class="l">pittenāme+asṛjā vā+api tayorāmena vā punaḥ/ </div>
            <div class="l">saṃsṛṣṭayorbhavet pānaṃ savyoṣasvādutiktakam// </div>
            <div class="l">tathā++āme kaphasaṃsṛṣṭe kaṣāyavyoṣatiktakam/ </div>
            <div class="l">āmena tu kaphe vyoṣakaṣāyalavaṇairyutam// </div>
            <div class="l">vātena viśi pitte vā viṭpittābhyāṃ&amp; tathā+anile/ </div>
            <div class="l">madhurāmlakaṣāyaḥ syāt saṃsṛṣṭe bastiruttamaḥ// </div>
            <div class="l">śakṛcchoṇitayoḥ pittaśakṛto raktapittayoḥ/ </div>
            <div class="l">bastiranyonyasaṃsarge kaṣāyasvādutiktakaḥ// </div>
            <div class="l">kaphena viśi pitte vā kaphe viṭpittaśoṇitaiḥ/ </div>
            <div class="l">vyoṣatiktakaṣāyaḥ syāt saṃsṛṣṭe bastiruttamaḥ// </div>
            <div class="l">syādbastirvyoṣatiktāmlaḥ saṃsṛṣṭe vāyunā kaphe/ </div>
            <div class="l">madhuravyoṣatiktastu rakte kaphavimūrcchite// </div>
            <div class="l">mārute kaphasaṃsṛṣṭe vyoṣāmlalavaṇo bhavet/ </div>
            <div class="l">bastirvātena &amp;pitte tu kāryaḥ svādvamlatiktakaḥ// </div>
            <div class="l">tricatuḥpañcasaṃsargānevameva vikalpayet/ </div>
            <div class="l">yuktiścaiṣātisāroktā sarvarogeṣvapi smṛtā// </div>
            <div class="l">yugapat ṣaḍrasaṃ ṣaṇṇāṃ saṃsarge pācanaṃ bhavet&amp;/ </div>
            <div class="l">nirāmāṇāṃtu pañcānāṃ bastiḥ ṣāḍrasiko mataḥ// </div>
            <div class="l">udumbaraśalāṭūni jambvāmrodumbaratvacaḥ/ </div>
            <div class="l">śaṅkhaṃ sarjarasaṃ lākṣāṃ kardamaṃ ca palāṃśikam// </div>
            <div class="l">piṣṭvā taiḥ sarpiṣaḥ prasthaṃ kṣīradviguṇitaṃ pacet/ </div>
            <div class="l">atīsāreṣu sarveṣu peyametadyathābalam// </div>
            <div class="l">kacchurādhātakībilvasamaṅgāraktaśālibhiḥ/ </div>
            <div class="l">masūrāśvatthaśuṅgaiśca yavāgūḥ syājjale śṛtaiḥ// </div>
            <div class="l"> &amp;bālodumbarakaṭvaṅgasamaṅgāplakṣapallavaiḥ/ </div>
            <div class="l">masūradhātakīpuṣpabalābhiśca tathā bhavet// </div>
            <div class="l">sthirādīnāṃ &amp;balādīnāmikṣvādīnāmathāpi vā/ </div>
            <div class="l">kvātheṣu samasūrāṇāṃ yavāgvaḥ syuḥ pṛthak pṛthak// </div>
            <div class="l">kacchurāmūlaśālyāditaṇḍulairupasādhitāḥ/ </div>
            <div class="l">dadhitakrāranālāmlakṣīreṣvikṣurase+api vā// </div>
            <div class="l">śītāḥ saśarkarākṣaudrāḥ sarvātīsāranāśanāḥ/ </div>
            <div class="l">sasarpirmaricājājyo madhurā lavaṇāḥ śivāḥ// </div>
          </div>
          <div id="CS.8.8.43" class="l">bhavanti cātra ślokāḥ--- </div>
          <div class="lg">
            <div class="l">snigdhāmlalavaṇamadhuraṃ pānaṃ bastiśca mārute koṣṇaḥ/ </div>
            <div class="l">śītaṃ tiktakaṣāyaṃ madhuraṃ pitte ca rakte ca// </div>
            <div class="l">tiktoṣṇakaṣāyakaṭuśleṣmaṇi saṃgrāhi vātanucchakṛti pācanamāme
              pānaṃ picchāsṛgbastayo rakte// </div>
            <div class="l">atisāraṃ pratyuktaṃ miśraṃ &amp;dvandvādiyogajeṣvapi ca/ </div>
            <div class="l">tatrodrekaviśeṣāddoṣeṣūpakramaḥ kāryaḥ// </div>
          </div>
          <div id="CS.8.8.46" class="l">tatra ślokaḥ---</div>
          <div class="lg">
            <div class="l"> prāsṛtikāḥ savyāpatkriyā nirūhāstathā+atisārahitāḥ/ </div>
            <div class="l">&amp;rasakalpaghṛtayavāgvaścoktā guruṇā prasṛtasiddhau// </div>
          </div>
          <p><a name="idp15296256"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite siddhisthāne
            &amp;prāsṛtayogīyasiddhirnāmāṣṭamo+adhyāyaḥ//8// </p>
        </div>


        <div class="teidiv1" id="div2_body.1_div1.8_div2.9"><h3><a name="body.1_div1.8_div2.9"></a>8.9.  navamo+adhyāyaḥ/</h3>
          
          <p id="CS.8.9.1"><a name="CS.8.9.1"><!--anchor--></a>athātastrimarmīyāṃ siddhiṃ vyākhyāsyāmaḥ// </p>
          <p id="CS.8.9.2"><a name="CS.8.9.2"><!--anchor--></a>iti ha smāha bhagavānātreyaḥ// </p>
          <p id="CS.8.9.3"><a name="CS.8.9.3"><!--anchor--></a>saptottaraṃ marmaśatamasmiñcharīre skandhaśākhāsamāśritamagniveśa!/ </p>
          <p><a name="idp15300576"><!--anchor--></a>teṣāmanyatamapīḍāyāṃ samadhikā pīḍā bhavati, cetanānibandhavaiśeṣyāt/ </p>
          <p><a name="idp15301152"><!--anchor--></a>tatra śākhāśritebhyo marmabhyaḥ skandhāśritāni garīyāṃsi, śākhānāṃ tadāśritatvāt;
            skandhāśritebhyo+api hṛdbastiśirāṃsi, tanmūlatvāccharīrasya// </p>
          <p id="CS.8.9.4"><a name="CS.8.9.4"><!--anchor--></a>tatra hṛdaye&amp; daśa dhamanyaḥ prāṇāpānau&amp; namo buddhiścetanā
            mahābhūtāni ca nābhyāmarā iva pratiṣṭhitāni, śirasi indriyāṇi indriyaprāṇavahāni ca
            srotāṃsi sūryamiva gabhastayaḥ saṃśritāni, bastistu
            sthūlagudamuṣkasevanīśukramūtravāhinīnāṃ&amp; nāḍī(lī)nāṃ madhye mūtradhāro+ambuvahānāṃ
            sarvasrotasāmudadhirivāpagānāṃ &amp;pratiṣṭhā, bahubhiśca tanmūlairmarmasaṃjñakaiḥ
            srotobhirgaganamiva dinakarakarairvyāptamidaṃ śarīram// </p>
          <p id="CS.8.9.5"><a name="CS.8.9.5"><!--anchor--></a>teṣāṃ trayāṇāmanyatamasyāpi bhedādāśveva śarīrabhedaḥ syāt,
            āśrayanāśādāśritasyāpi vināśaḥ; tadupaghātāttu&amp; ghorataravyādhiprādurbhāvaḥ;
            tasmādetāni viśeṣeṇa rakṣyāṇi bāhyābhighādvātādibhyaśca// </p>
          <p id="CS.8.9.6"><a name="CS.8.9.6"><!--anchor--></a>tatra hṛdyabhihate
            kāsaśvāsabalakṣayakaṇṭhaśoṣaklomākarṣaṇajihvānirgamamukhatāliśoṣāpasmāronmādapralāpacittanāśādayaḥ
            syuḥ; śirasyabhihate
            manyāstambhārditacakṣurvibhramamohodveṣṭanaceṣṭānāśakāsaśvāsahanugrahamūkagadgadatvākṣinimīlanagaṇḍaspandanajṛmbhaṇalālāsrāvasvarahānivadanajihmatvādīni;
            bastautu
            vātamūtravarconigrahavaṅkṣaṇamehanabastiśūlakuṇḍalodāvartagulmānilāṣṭhīlopastambhanābhikukṣigudaśroṇigrahādayaḥ&amp;;
            vātādyupasṛṣṭānāṃ tveṣāṃ liṅgāni cikitsite sakriyāvidhīnyuktāni// </p>
          <p id="CS.8.9.7"><a name="CS.8.9.7"><!--anchor--></a>kiṃtvetāni viśeṣato+anilādrakṣyāṇi, anilo hi pittakaphasamūdīraṇe
            hetuḥ prāṇamūlaṃ ca, sa bastikarmasādhyatamaḥ, tasmānna bastisamaṃ kiñcit karma
            marmaparipālanamasti/ </p>
          <p><a name="idp15308128"><!--anchor--></a>tatra ṣaḍāsthāpanaskandhān vimāne dvau cānuvāsanaskandhāviha ca vihitān bastīn buddhyā
            vicārya mahāmarmaparipālanārthaṃ prayojayedvātavyādhicikitsāṃ ca// </p>
          <p id="CS.8.9.8"><a name="CS.8.9.8"><!--anchor--></a>&amp;bhūyaśca hṛdyupasṛṣṭe hiṅgucūrṇaṃ
            lavaṇānāmanyatamacūrṇasaṃyuktaṃ &amp;mātuluṅgasya rasenānyena vā+amlena hṛdyena vā
            pāyayet, sthirādipañcamūlīrasaḥ saśarkaraḥ pānārthaṃ, bilvādipañcamūlarasasiddhā ca
            yavāgūḥ, hṛdrogavihitaṃ ca karma; mūrdhni tu
            vātopasṛṣṭe+abhyaṅgasvedanopanāhasnehapānanastaḥ karmāvapīḍanadhūmādīni; bastau tu
            kumbhīsvedaḥ, vartayaḥ, śyāmādibhirgomūtrasiddho nirūhaḥ, bilvādibhiśca surāsiddhaḥ,
            śarakāśekṣudarbhagokṣurakamūlaśṛtakṣīraiśca&amp;
            trapusairvārukharāśvābījayavarṣabhakavṛddhikalkito nirūhaḥ,
            pītadārusiddhatailenānuvāsanaṃ, tailvakaṃ ca sarpirvirekārthaṃ,
            śatāvarīgokṣurakabṛhatīkaṇṭakārikāguḍūcīpunarnavośīramadhukadvisārivālodhraśreyasīkuśakāśamūlakaṣāyakṣīracaturguṇaṃ
            balāvṛṣarṣabhakakharāśvopakuñcikāvatsakatrapusairvārubījaśitivārakamadhukavacāśatapuṣpāśmabhedakavarṣābhūmadanaphalakalkasiddhaṃ
            tailamuttarabastirnirūho vā śuddhasnigdhasvinnasya bastiśūlamūtravikārahara iti// </p>
          <div id="CS.8.9.9" class="l">bhavanti cātra ślokāḥ---</div>
          <div class="lg">
            <div class="l"> hṛdaye mūrdhni bastau ca nṛṇāṃ pratiṣṭhitāḥ/ </div>
            <div class="l">tasmātteṣāṃ sadā &amp;yatnaṃ kurvīta paripālane// </div>
            <div class="l">ābādhavarjanaṃ nityaṃ svasthavṛttānuvartanam/ </div>
            <div class="l">utpannārtivighātaśca marmaṇāṃ paripālanam// </div>
            <div class="l">ata ūrdhvaṃ vikārā ye trimarmīye cikitsite/ </div>
            <div class="l">na proktā marmajāsteṣāṃ kāṃścidvakṣyāmi sauṣadhān// </div>
            <div class="l">kruddhaḥ svaiḥ kopanairvāyuḥ sthānādūrdhvaṃ prapadyate/ </div>
            <div class="l">pīḍayan hṛdayaṃ gatvā śiraḥ śaṅkhau ca pīḍayan// </div>
            <div class="l">dhanurvannamayedgātrāṇyākṣipenmohayettathā/ </div>
            <div class="l">(&amp;namayeccākṣipeccāṅgānyucchvāsaṃ niruṇaddhi ca//) kṛcchreṇa cāpyucchvasiti
              stabdhākṣo+atha nimīlakaḥ&amp;// </div>
            <div class="l">kapota iva kūjecca niḥsaṃjñaḥ so+apatantrakaḥ/ </div>
            <div class="l">dṛṣṭiṃ saṃstambhya saṃjñāṃ ca hatvā kaṇṭhena kūjati// </div>
            <div class="l">hṛdi mukte naraḥ svāsthyaṃ yāti mohaṃ vṛte punaḥ/ </div>
            <div class="l">vāyunā dāruṇaṃ prāhureke tamapatānakam// </div>
            <div class="l">śvasanaṃ kaphavātābhyāṃ ruddhaṃ &amp;tasya vimokṣayet/ </div>
            <div class="l">tīkṣṇaiḥ pradhamanaiḥ saṃjñāṃ tāsu muktāsu vindati// </div>
            <div class="l">maricaṃ śigrubījāni viḍaṅgaṃ ca phaṇijjhakam/ </div>
            <div class="l">etāni sūkṣmacūrṇāni dadyācchīrṣavirecanam// </div>
            <div class="l">&amp;tumburūṇyabhayā hiṅgu pauṣkaraṃ lavaṇatrayam/ </div>
            <div class="l">yavakvāthāmbunā peyaṃ hṛdgrahe &amp;cāpatantrake// </div>
            <div class="l">hiṅgvamlavetasaṃ śuṇṭhīṃ sasauvarcaladāḍimam/ </div>
            <div class="l">pibedvātakaphaghnaṃ ca karma hṛdroganuddhitam// </div>
            <div class="l">&amp;śodhanā bastayastīkṣṇā na hitāstasya kṛtsnaśaḥ/ </div>
            <div class="l">sauvarcalābhayāvyoṣaiḥ siddhaṃ tasmai ghṛtaṃ hitam// </div>
            <div class="l"> &amp;madhurasnigdhagurvannasevanāccintanācchramāt&amp;/ </div>
            <div class="l">śokādvyādhyanuṣaṅgācca vāyunodīritaḥ kaphaḥ// </div>
            <div class="l">yadā+asau samavaskandya hṛdayaṃ hṛdayāśrayān/ </div>
            <div class="l">samāvṛṇoti jñānādīṃstadā tandropajāyate// </div>
            <div class="l">hṛdaye vyākulībhāvo vākceṣṭendriyagauravam/ </div>
            <div class="l">manobuddhyaprasādaśca tandrāyā lakṣaṇaṃ matam// </div>
            <div class="l">kaphaghnaṃ tatra kartavyaṃ śodhanaṃ śamanāni ca/ </div>
            <div class="l">vyāyāmo raktamokṣaśca bhojyaṃ ca kaṭutiktakam// </div>
            <div class="l">&amp;mūtraukasādo jaṭharaṃ kṛcchramutsaṅgasaṃkṣayau/ </div>
            <div class="l">mūtrātīto+anilāṣṭhīlā vātabastyuṣṇamārutau// </div>
            <div class="l">vātakuṇḍalikā granthirviḍghāto bastikuṇḍalam/ </div>
            <div class="l">trayodaśaite mūtrasya doṣāstāṃlliṅgataḥ śṛṇu// </div>
            <div class="l">pittaṃ kapho &amp;dvāvapi vā bastau saṃhanyate yadā/ </div>
            <div class="l">mārutena tadā mūtraṃ raktaṃ pītaṃ ghanaṃ sṛjet// </div>
            <div class="l">sadāhaṃ śvetasāndraṃ vā sarvairvā lakṣaṇairyutam/ </div>
            <div class="l">&amp;mūtraukasādaṃ taṃ vidyāt pittaśleṣmaharairjayet// </div>
            <div class="l">vidhāraṇāt pratihataṃ vātodāvartitaṃ yadā/ </div>
            <div class="l">pūrayatyudaraṃ mūtraṃ tadā tadanimittaruk// </div>
            <div class="l">apaktimūtraviṭsaṅgaistanmūtrajaṭharaṃ vadet/ </div>
            <div class="l">mūtravairecanīṃ tatra cikitsāṃ saṃprayojayet// </div>
            <div class="l">hiṅgudviruttaraṃ cūrṇaṃ trimarmīye prakīrtitam/ </div>
            <div class="l">&amp;hanyānmūtrodarānāhamādhmānaṃ gudameḍhrayoḥ// </div>
            <div class="l">mūtritasya vyavāyāttu reto vātoddhataṃ cyutam/ </div>
            <div class="l">pūrvaṃ mūtrasya paścādvā sravet kṛcchraṃ taducyate// </div>
            <div class="l">khavaiguṇyānilākṣepaiḥ kiñcinmūtraṃ ca tiṣṭhati/ </div>
            <div class="l">maṇisandhau sravet paścāttadarugvā+atha cātiruk// </div>
            <div class="l">mūtrotsaṅgaḥ sa vicchinnamuccheṣaguruśephasaḥ&amp;/ </div>
            <div class="l">vātākṛtirbhavedvātānmūtre śuṣyati saṃkṣayaḥ// </div>
            <div class="l">ciraṃ dhārayato mūtraṃ tvarayā na pravartate/ </div>
            <div class="l">mehamānasya mandaṃ vā mūtrātītaḥ sa ucyate// </div>
            <div class="l">ādhmāpayan bastigudaṃ ruddhvā vāyuścalonnatām/ </div>
            <div class="l">kuryāttīvrārtimaṣṭhīlāṃ mūtraviṇmargarodhinīm// </div>
            <div class="l">&amp;mūtraṃ dhārayato bastau vāyuḥ kruddho vidhāraṇāt/ </div>
            <div class="l">mūtrarodhārtikaṇḍūbhirvātabastiḥ sa ucyate// </div>
            <div class="l">uṣmaṇā soṣmakaṃ mūtraṃ śoṣayan raktapītakam/ </div>
            <div class="l">uṣṇavātaḥ sṛjet kṛcchrādvbastyupasthārtidāhavān// </div>
            <div class="l">gatisaṅgādudāvṛttaḥ sa mūtrasthānamārgayoḥ/ </div>
            <div class="l">mūtrasya viguṇo vāyurbhagnavyāviddhakuṇḍalī// </div>
            <div class="l">mūtraṃ vihanti saṃstambhabhaṅgagauravaveṣṭanaiḥ/ </div>
            <div class="l">tīvraruṅmūtraviṭsaṅgairvātakuṇḍaliketi sā// </div>
            <div class="l">raktaṃ vātakaphādduṣṭaṃ bastidvāre sudāruṇam/ </div>
            <div class="l">granthiṃ kuryāt sa kṛcchreṇa sṛjenmūtraṃ tadāvṛtam// </div>
            <div class="l">aśmarīsamaśūlaṃ taṃ raktagranthiṃ pracakṣate/ </div>
            <div class="l">rūkṣadurbalayorvātenodāvṛttaṃ śakṛdyadā// </div>
            <div class="l">mūtrasrotaḥ prapadyeta viṭsaṃsṛṣṭaṃ tadā naraḥ/ </div>
            <div class="l">viṅgandhaṃ mūtrayet kṛcchrādviḍvighātaṃ vinirdiśet// </div>
            <div class="l">drutādhvalaṅghanāyāsādabhighātāt prapīḍanāt/ </div>
            <div class="l">svasthānādbastirudvṛttaḥ sthūlastiṣṭhati garbhavat// </div>
            <div class="l">śūlaspandanadāhārto binduṃ binduṃ sravatyapi/ </div>
            <div class="l">pīḍitastu sṛjeddhārāṃ saṃstambhodveṣṭanārtimān// </div>
            <div class="l">bastikuṇḍalamāhustaṃ ghoraṃ śastraviṣopamam/ </div>
            <div class="l">pavanaprabalaṃ prāyo durnivāramabuddhibhiḥ// </div>
            <div class="l">tasmin pittānvite dāhaḥ śūlaṃ mūtravivarṇatā/ </div>
            <div class="l">śleṣmaṇā &amp;gauravaṃ śophaḥ snigdhaṃ mūtraṃ ghanaṃ sitam// </div>
            <div class="l">śleṣmaruddhabilo bastiḥ pittodīrṇo na sidhyati/ </div>
            <div class="l">avibhrāntabilaḥ sādhyo na tu yaḥ kuṇḍalīkṛtaḥ// </div>
            <div class="l">syādbastau kuṇḍalībhūte &amp;hṛnmohaḥ śvāsa eva ca/ </div>
            <div class="l">doṣādhikyamavekṣyaitān mūtrakṛcchraharairjayet// </div>
            <div class="l">bastimuttarabastiṃ ca sarveṣāmeva dāpayet/ </div>
            <div class="l">puṣpanetraṃ tu haimaṃ syācchlakṣṇamauttarabastikam// </div>
            <div class="l">&amp;jātyaśvahanavṛntena samaṃ gopucchasaṃsthitam/ </div>
            <div class="l">raupyaṃ vā sarṣapacchidraṃ dvikarṇaṃ dvādaśāṅgulam// </div>
            <div class="l">tenājabastiyuktena snehasyārdhapalaṃ nayet/ </div>
            <div class="l">yathāvayoviśeṣeṇa snehamātrāṃ vikalpya vā// </div>
            <div class="l">snātasya bhuktabhaktasya rasena payasā+api vā/ </div>
            <div class="l">&amp;sṛṣṭaviṇmūtravegasya pīṭhe jānusame mṛdau// </div>
            <div class="l">ṛjoḥ sukhopaviṣṭasya hṛṣṭe muḍhre ghṛtāktayā/ </div>
            <div class="l">śalākayā+anviṣya gatiṃ yadyapratihatā vrajet// </div>
            <div class="l">tataḥ śephaḥpramāṇena puṣpanetraṃ praveśayet/ </div>
            <div class="l">gudavanmūtramārgeṇa praṇayedanu sevanīm// </div>
            <div class="l">&amp;hiṃsyādatigataṃ bastimūne sneho na gacchati/ </div>
            <div class="l">sukhaṃ prapīḍya niṣkampaṃ niṣkarṣennetrameva ca// </div>
            <div class="l">pratyāgate dvitīyaṃ ca tṛtīyaṃ ca pradāpayet/ </div>
            <div class="l">anāgacchannupekṣyastu rajanīvyuṣitasya ca// </div>
            <div class="l">pippalīlavaṇāgāradhūmāpāmārgasarṣapaiḥ/ </div>
            <div class="l">vārtākurasanirguṇḍīśampākaiḥ sasahācaraiḥ// </div>
            <div class="l">mūtrāmlapiṣṭaiḥ saguḍairvartiṃ kṛtvā praveśayet/ </div>
            <div class="l">agre tu sarṣapākārāṃ paścārdhe māṣasaṃmitām// </div>
            <div class="l">netradīrghāṃ ghṛtābhyaktāṃ sukumārāmabhaṅgurām/ </div>
            <div class="l">netravanmūtranāḍyāṃ tu pāyau cāṅguṣṭhasaṃmitām// </div>
            <div class="l">snehe pratyāgate tābhyāmānuvāsaniko vidhiḥ/ </div>
            <div class="l">parihāraśca savyāpat sasamyagdattalakṣaṇaḥ// </div>
            <div class="l">strīṇāmārtavakāle tu pratikarma tadācaret/ </div>
            <div class="l">garbhāsanā sukhaṃ snehaṃ tadā++ādatte hyapāvṛtā// </div>
            <div class="l">&amp;garbhaṃ yonistadā śīghraṃ jite gṛhṇāti mārute/ </div>
            <div class="l">bastijeṣu vikāreṣu yonivibhraṃśajeṣu ca// </div>
            <div class="l">yoniśūleṣu tīvreṣu yonivyāpatsvavṛgdare/ </div>
            <div class="l">aprasravati mūtre ca binduṃ sravatyapi// </div>
            <div class="l">vidadhyāduttaraṃ bastiṃ &amp;yathāsvauṣadhasaṃskṛtam/ </div>
            <div class="l">puṣpanetrapramāṇaṃ tu pramadānāṃ daśāṅgulam// </div>
            <div class="l">mūtrasrotaḥparīṇāhaṃ mudgasroto+&amp;anuvāhi ca/ </div>
            <div class="l">apatyamārge nārīṇāṃ vidheyaṃ caturaṅgulam// </div>
            <div class="l">dvyaṅgulaṃ mūtramārge tu bālāyāstvekamaṅgulam/ </div>
            <div class="l">uttānāyāḥ śayānāyāḥ samyak saṅkocya sakthinī// </div>
            <div class="l">athāsyāḥ praṇayennetramanuvaṃśagataṃ sukham/ </div>
            <div class="l">dvistriścaturiti snehānahorātreṇa yojayet// </div>
            <div class="l">&amp;bastau, bastau praṇīte ca vartiḥ pīnatarā bhavet/ </div>
            <div class="l">trirātraṃ karma kurvīta snehamātrāṃ vivardhayet// </div>
            <div class="l">anenaiva vidhānena karma kuryāt punastryahāt/ </div>
            <div class="l">ataḥ śirovikārāṇāṃ kaścidbhedaḥ pravakṣyate// </div>
            <div class="l">raktapittānilā duṣṭāḥ śaṅkhadeśe vimūrcchitāḥ/ </div>
            <div class="l">tīvrarugdāharāgaṃ hi śophaṃ kurvanti dāruṇam// </div>
            <div class="l">sa śiro viṣavadvegī nirudhyāśu galaṃ tathā/ </div>
            <div class="l">&amp;trirātrājjīvitaṃ hanti śaṅkhako nāma&amp; nāmataḥ// </div>
            <div class="l">&amp;paraṃ tryahājjīvati cet pratyākhyāyācaret kriyām/ </div>
            <div class="l">śirovirekasekādi sarvaṃ vīsarpanucca yat// </div>
            <div class="l">&amp;rūkṣātyadhyaśanāt pūrvavātāvaśyāyamaithunaiḥ/ </div>
            <div class="l">vegasaṃdhāraṇāyāsavyāyāmaiḥ kupito+anilaḥ// </div>
            <div class="l">kevalaḥ sakapho &amp;vā+ardhaṃ gṛhītvā śirasastataḥ/ </div>
            <div class="l">manyābhrūśaṅkhakarṇākṣilalāṭārdho+ativedanām// </div>
            <div class="l">śastrāraṇinibhāṃ kuryāttīvrāṃ so+ardhāvabhedakaḥ/ </div>
            <div class="l">nayanaṃ vā+athavā śrotramativṛddho vināśayet// </div>
            <div class="l">catuḥsnehottamā mātrā śiraḥkāyavirecanam/ </div>
            <div class="l">nāḍīsvedo ghṛtaṃ jīrṇaṃ bastikarmānuvāsanam// </div>
            <div class="l">upanāhaḥ śirobastirdahanaṃ cātra śasyate/ </div>
            <div class="l">pratiśyāye śiroroge yaccoddiṣṭaṃ cikitsitam// </div>
            <div class="l">sandhāraṇādajīrṇādyairmastiṣkaṃ raktamārutau/ </div>
            <div class="l">duṣṭau dūṣayatastacca duṣṭaṃ tābhyāṃ vimūrcchitam// </div>
            <div class="l">sīryodaye+aṃśusaṃtāpāddravaṃ&amp; viṣyandate śanaiḥ/ </div>
            <div class="l">tato dine śiraḥśūlaṃ dinavṛddhyā vivardhate// </div>
            <div class="l">dinakṣaye tataḥ styāne mastiṣke saṃpraśāmyati/ </div>
            <div class="l">sūryāvartaḥ sa tatra syāt sarpirauttarabhaktikam// </div>
            <div class="l">śiraḥkāyavirekau ca mūrdhnā &amp;trisnehadhāraṇam/ </div>
            <div class="l">jāṅgalairupanāhaśca ghṛtakṣīraiśca secanam&amp;// </div>
            <div class="l">barhitittirilāvādiśṛtakṣīrotthitaṃ ghṛtam/ </div>
            <div class="l">syānnāvanaṃ jīvanīyakṣīrāṣṭaguṇasādhitam// </div>
            <div class="l">(&amp;upavāsātiśokātirūkṣaśītālpabhojanaiḥ/) duṣṭā doṣāstrayo
              &amp;manyāpaścādghāṭāsu vedanām// </div>
            <div class="l">tīvrāṃ kurvanti &amp;sā cākṣibhrūśaṅkheṣvavatiṣṭhate/ </div>
            <div class="l">spandanaṃ gaṇḍapārśvasya netrarogaṃ hanugraham// </div>
            <div class="l">so+anantavātastaṃ hanyāt sirārkāvartanāśanaiḥ/ </div>
            <div class="l">vāto rūkṣādibhiḥ kruddhaḥ śiraḥkampamudīrayet// </div>
            <div class="l">tatrāmṛtābalārāsnāmahāśvetāśvagandhakaiḥ/ </div>
            <div class="l">snehasvedādi vātaghnaṃ śastaṃ nasyaṃ ca tarpaṇam// </div>
            <div class="l">nastaḥkarma ca kurvīta śirorogeṣu śāstravid/ </div>
            <div class="l">dvāraṃ hi śiraso nāsā tena tad vyāpya hanti tān// </div>
            <div class="l">nāvanaṃ cāvapīḍaśca dhmāpanaṃ dhūma eva ca/ </div>
            <div class="l">pratimarśaśca vijñeyaṃ nastaḥkarma tu pañcadhā// </div>
            <div class="l">snehanaṃ śodhanaṃ caiva dvividhaṃ nāvanaṃ smṛtam/ </div>
            <div class="l">śodhanaḥ stambhanaśca syādavapīḍo dvidhā &amp;mataḥ// </div>
            <div class="l">cūrṇasyādhmāpanaṃ taddhi &amp;dehasrotoviśodhanam/ </div>
            <div class="l">vijñeyastrividho dhūmaḥ prāguktaḥ śamanādikaḥ// </div>
            <div class="l">pratimarśo bhavet sneho nirdoṣa ubhayārthakṛt/ </div>
            <div class="l">evaṃ tadrecanaṃ karma tarpaṇaṃ śamanaṃ tridhā// </div>
            <div class="l">stambhasuptigurutvādyāḥ ślaiṣmikā ye śirogadāḥ/ </div>
            <div class="l">śirovirecanaṃ teṣu nastaḥkarma praśasyate// </div>
            <div class="l">ye ca vātātmakā rogāḥ śiraḥkampārditādayaḥ/ </div>
            <div class="l">śirasastarpaṇaṃ teṣu nastaḥkarma &amp;praśasyate// </div>
            <div class="l">raktapittādirogeṣu śamanaṃ nasyamiṣyate/ </div>
            <div class="l">dhmāpanaṃ dhūmapānaṃ ca tathā yogyeṣu &amp;śasyate// </div>
            <div class="l">(&amp;doṣādikaṃ samīkṣyaiva bhiṣak samyak ca kārayet/) phalādi
              bheṣajaṃ proktaṃ śiraso yadvirecanam// </div>
            <div class="l">taccūrṇaṃ kalpayettena pacet snehaṃ virecanam/ </div>
            <div class="l">yaduktaṃ madhuraskandhe bheṣajaṃ tena tarpaṇam// </div>
            <div class="l">sādhayitvā bhiṣak snehaṃ nastaḥ kuryādvidhānavit/ </div>
            <div class="l">prāksūrye madhyasūrye vā prākkṛtāvaśyakasya ca// </div>
            <div class="l">uttānasya śayānasya śayane svāstṛte sukham/ </div>
            <div class="l">pralambaśirasaḥ kiñcit kiñcit pādonnatasya ca// </div>
            <div class="l">dadyānnāsāpuṭe snehaṃ tarpaṇaṃ buddhimān bhiṣak/ </div>
            <div class="l">anavākśiraso nasyaṃ na śiraḥ pratipadyate// </div>
            <div class="l">atyavākśiraso nasyaṃ mastuluṅge+avatiṣṭhati/ </div>
            <div class="l">ata evaṃśayānasya śuddhyarthaṃ svedayecchiraḥ// </div>
            <div class="l">saṃsvedya nāsāmunnamya vāmenāṅguṣṭhaparvaṇā/ </div>
            <div class="l">hastena dakṣiṇe nātha kuryādubhyataḥ samam// </div>
            <div class="l">praṇāḍyā picunā vā+api nastaḥsnehaṃ yathāvidhi/ </div>
            <div class="l">kṛte ca svedayedbhūya ākarṣecca punaḥ punaḥ// </div>
            <div class="l">taṃ snehaṃ śleṣmaṇā &amp;sākaṃ tathā sneho na tiṣṭhati/ </div>
            <div class="l">svedenotkleśitaḥ śleṣmā nastaḥkarmaṇyupasthitaḥ&amp;// </div>
            <div class="l">bhūyaḥ snehasya śaityena śirasi styāyate&amp; tataḥ/ </div>
            <div class="l">śrotramanyāgalādyeṣu vikārāya sa kalpate// </div>
            <div class="l">tato nastaḥkṛte dhūmaṃ pibet kaphavināśanam&amp;/ </div>
            <div class="l">hitānnabhuṅnivātoṣṇasevī syānniyatendriyaḥ// </div>
            <div class="l">vidhireṣo+avapīḍasya kāryaḥ pradhmāpanasya tu/ </div>
            <div class="l">tat &amp;ṣaḍaṅgulayā nāḍyā dhameccūrṇaṃ mukhena tu// </div>
            <div class="l">viriktaśirasaṃ &amp;tūṣṇaṃ pāyayitvā+ambu bhojayet/ </div>
            <div class="l">laghu triṣvaviruddhaṃ ca nivātasthamatandritaḥ// </div>
            <div class="l">virekaśuddho doṣasya kopanaṃ yasya sevate/ </div>
            <div class="l">sa doṣo vicaraṃstatra karoti svān gadān bahūn// </div>
            <div class="l">yathāsvaṃ vihitāṃ teṣu kriyāṃ kuryādvicakṣaṇaḥ/ </div>
            <div class="l">akālakṛtajātānāṃ rogāṇāmanurūpataḥ// </div>
            <div class="l">&amp;ajīrṇe bhojane bhukte toye pīte+atha durdine/ </div>
            <div class="l">pratiśyāye nave &amp;snāte snehapāne+anuvāsane// </div>
            <div class="l">nāvanaṃ snehanaṃ rogān karoti ślaiṣmikān bahūn/ </div>
            <div class="l">tatra śleṣmaharaḥ sarvastīkṣṇoṣṇādirvidhirhitaḥ// </div>
            <div class="l">kṣāme virecite garbhe vyāyāmābhihate tṛṣi/ </div>
            <div class="l">vāto rūkṣeṇa nasyena kruddhaḥ svāñjanayednādgadān// </div>
            <div class="l">tatra vātaharaḥ sarvo vidhiḥ snehanabṛṃhaṇaḥ/ </div>
            <div class="l">svedādiḥ, syādghṛtaṃ &amp;kṣīraṃ garbhiṇyāstu viśeṣataḥ// </div>
            <div class="l">jvaraśokātitaptānāṃ timiraṃ madyapasya tu/ </div>
            <div class="l">rūkṣśaiḥ śītāñjanairlepaiḥ puṭapākaiśca &amp;sādhayet// </div>
            <div class="l">snehanaṃ śodhanaṃ caiva dvividhaṃ &amp;nāvanaṃ matam/ </div>
            <div class="l">pratimarśastu nasyārthaṃ karoti na ca doṣavān// </div>
            <div class="l">nastaḥ snehāṅguliṃ dadyāt prātarniśi ca sarvadā/ </div>
            <div class="l">na cocchiṅghedarogāṇāṃ pratimarśaḥ sa dārḍyakṛt// </div>
          </div>
          <div id="CS.8.9.118" class="l">tatra ślokau---</div>
          <div class="lg">
            <div class="l"> trīṇi yasmāt pradhānāni marmāṇyabhihateṣu ca/ </div>
            <div class="l">teṣu liṅgaṃ cikitsāṃ ca rogabhedāśca sauṣadhāḥ// </div>
            <div class="l">vidhiruttarabasteśca nastaḥkarmavidhistathā/ </div>
            <div class="l">savyāpadbheṣajaṃ siddhau marmākhyāyāṃ prakīrtitam// </div>
          </div>
          <p><a name="idp15478320"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite siddhisthāne
            trimarmīyasiddhirnāma navamo+adhyāyaḥ//9// </p>
        </div>


        <div class="teidiv1" id="div2_body.1_div1.8_div2.10"><h3><a name="body.1_div1.8_div2.10"></a>8.10.  daśamo+adhyāyaḥ/</h3>
          
          <p id="CS.8.10.1"><a name="CS.8.10.1"><!--anchor--></a>athāto bastisiddhiṃ vyākhyāsyāmaḥ// </p>
          <p id="CS.8.10.2"><a name="CS.8.10.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">siddhānāṃ bastīnāṃ śastānāṃ teṣu teṣu rogeṣu/ </div>
            <div class="l">śṛṇvagniveśa! gadataḥ siddhiṃ siddhipradāṃ bhiṣajām// </div>
            <div class="l">baladoṣakālarogaprakṛtīḥ pravibhajya yojitāḥ samyak/ </div>
            <div class="l">svaiḥ svairauṣadhavargaiḥ svān &amp;svān rogānniyacchanti// </div>
            <div class="l">karmānyadbastisamaṃ na vidyate śīghrasukhaviśodhitvāt/ </div>
            <div class="l">āśvapatarpaṇatarpaṇayogācca niratyayatvācca// </div>
            <div class="l">satyapi doṣaharatve kaṭutīkṣṇoṣṇādi bheṣajādānāt/ </div>
            <div class="l">duḥkhodgārotkleśāhṛdyatvakoṣṭharujā vireke syuḥ// </div>
            <div class="l">avirecyau śiśuvṛddhau tāvaprāptaprahīnadhātubalau/ </div>
            <div class="l">āsthāpanameva tayoḥ sarvārthakṛduttamaṃ karma// </div>
            <div class="l">balavarṇaharṣamārdavagātrasnehānnṛṇāṃ dadātyāśu/ </div>
            <div class="l">anuvāsanaṃ nirūhaścottarabastiśca sa trividhaḥ// </div>
            <div class="l">śākhāvātārtānāṃ &amp;sakuñcitastabdhabhagnarugṇānām/ </div>
            <div class="l">viṭsaṅgādhmānāruciparikartirugādiṣu ca śastaḥ// </div>
            <div class="l">uṣṇārtānāṃ śītāñchītārtānāṃ tathā sukhoṣṇāṃśca/ </div>
            <div class="l">tadyogyauṣadhayuktān bastīn saṃtarkya&amp; viniyujyāt// </div>
            <div class="l">bastīnna bṛṃhaṇīyān &amp;dadyād vyādhiṣu viśodhanīyeṣu/ </div>
            <div class="l">medasvino viśodhyā ya+api narāḥ kuṣṭhamehārtāḥ// </div>
            <div class="l">na kṣīṇakṣatadurbalamūrcchitakṛśaśuṣkadehānām/ </div>
            <div class="l">yuñjādviśodhanīyān doṣanibaddhāyuṣo ye ca// </div>
            <div class="l">vājīkaraṇe+asṛkpittayośca madhughṛtapayoyuktāḥ/ </div>
            <div class="l">śastāḥ satailamūtrāranālalavaṇāśca&amp; kaphavāte// </div>
            <div class="l">yuñjāddravyāṇi bastiṣvamlaṃ mūtraṃ payaḥ surāṃ kvāthān/ </div>
            <div class="l">avirodhāddhātūnāṃ rasayonitvācca jalamuṣṇam// </div>
            <div class="l"> suradāruśatāhvailākuṣṭhamadhukapippalīmadhusnehāḥ/ </div>
            <div class="l">ūrdhvānulomabhāgāḥ sasarṣapāḥ śarkarā lavaṇam// </div>
            <div class="l">&amp;āvāpā bastīnāmataḥ prayojyāni yeṣu yāni syuḥ/ </div>
            <div class="l">yuktāni saha kaṣāyaistānyuttarataḥ pravakṣyāmi// </div>
            <div class="l">cirajātakaṭhinabaleṣu vyādhiṣu tīkṣṇā viparyaye mṛdavaḥ/ </div>
            <div class="l">saprativāpakaṣāyā yojyāstvanuvāsananirūhāḥ// </div>
            <div class="l">ardhaślokairataḥ siddhān nānāvyādhiṣu &amp;sarvaśaḥ/ </div>
            <div class="l">bastīn vīryasamairbhāgairyathārhāloḍanāñchṛṇu// </div>
            <div class="l">bilvo+agnimanthaḥ śyonākaḥ kāśmaryaḥ pāṭalistathā/ </div>
            <div class="l">śālaparṇī pṛśniparṇī bṛhatyau vardhamānakaḥ// </div>
            <div class="l">yavāḥ kulatthāḥ kolāni sthirā ceti trayo+anile/ </div>
            <div class="l">śasyante sacatuḥsnehāḥ piśitasya rasānvitāḥ// </div>
            <div class="l">nalavañjulavānīraśatapatrāṇi śaivalam/ </div>
            <div class="l">mañjiṣṭhā sārivā+anantā payasyā madhuyaṣṭikā// </div>
            <div class="l">candanaṃ padmakośīraṃ tuṅgaṃ te paittike trayaḥ/ </div>
            <div class="l">saśarkarākṣaudraghṛtāḥ sakṣīrā bastayo hitāḥ// </div>
            <div class="l">arkastathaiva cālarka ekāṣṭhīlā punarnavā/ </div>
            <div class="l">haridrā triphalā mustaṃ pītadāru kuṭannaṭam// </div>
            <div class="l">pippalyaścitrakaśceti trayaste śleṣmarogiṣu&amp;/ </div>
            <div class="l">sakṣārakṣaudragomūtrā nātisnehānvitā hitāḥ// </div>
            <div class="l">phalajīmūtakekṣvākudhāmārgavakavatsakāḥ&amp;/ </div>
            <div class="l">śyāmā ca &amp;triphalā caiva sthirā dantī dravantyapi// </div>
            <div class="l">prakīryā codakīryā ca nīlinī kṣīriṇī tathā/ </div>
            <div class="l">saptalā śaṅkhinī lodhraṃ phalaṃ kampillakasya ca// </div>
            <div class="l">catvāro mūtrasiddhāste pakvāśayaviśodhanāḥ/ </div>
            <div class="l">(vyastairapi samastaiśca caturyogā udāhṛtāḥ&amp;//) </div>
            <div class="l"> kākolī kṣīrakākolī &amp;mudgaparṇī śatāvarī/ </div>
            <div class="l">vidārī madhuyaṣṭyāhvā śṛṅgāṭakakaśeruke// </div>
            <div class="l">ātmaguptāphalaṃ māṣāḥ sagodhūmā yavāstathā/ </div>
            <div class="l">&amp;jalajānūpajaṃ māṃsamityete śukramāṃsalāḥ&amp;// </div>
            <div class="l">jīvantī cāgnimanthaśca dhātakīpuṣpavatsakau/ </div>
            <div class="l">pragrahaḥ khadiraḥ kuṣṭhaṃ śamī piṇḍītako yavāḥ// </div>
            <div class="l">priyaṅgū raktamūlī ca taruṇī svarṇayūthikā/ </div>
            <div class="l">vaṭādyāḥ kiṃśukaṃ lodhramiti sāṃgrāhikā matāḥ// </div>
            <div class="l">&amp;parisrāve śṛtaṃ kṣīraṃ savṛścīrapunarnavam/ </div>
            <div class="l">ākhupariṇikayā vā+api taṇḍulīyakayuktayā// </div>
            <div class="l"> kālaṅkatakakāṇḍekṣudarbhapoṭagalekṣubhiḥ&amp;/ </div>
            <div class="l">dāhaghraḥ saghṛtakṣīro dvitīyaścotpalādibhiḥ// </div>
            <div class="l">karbudārāḍhakīnīpavidulaiḥ kṣīrasādhitaiḥ/ </div>
            <div class="l">bastiḥ pradeyo bhiṣajā śītaḥ samadhuśarkaraḥ// </div>
            <div class="l">parikarte tathā vṛntaiḥ śrīparṇīkovidārajaiḥ/ </div>
            <div class="l">(deyo bastiḥ suvaidyaistu yathāvadviditakriyaiḥ&amp;//) </div>
            <div class="l"> &amp;bastiḥ śālmalivṛntānāṃ kṣīrasiddho ghṛtānvitaḥ/ </div>
            <div class="l">hitaḥ pravāhaṇe tadvadveṣṭaiḥ śālmalikasya ca// </div>
            <div class="l">aśvāvarohikākākanāsārājakaśerukaiḥ/ </div>
            <div class="l">siddhāḥ kṣīre+atiyoge syuḥ kṣaudrāñjanaghṛtairyutāḥ// </div>
            <div class="l">nyagrodhādyaiścaturbhiśca tenaiva vidhinā paraḥ/ </div>
            <div class="l">bṛhatī kṣīrakākolī pṛśniparṇī śatāvarī// </div>
            <div class="l">kāśmaryabadarīdūrvāstathośīrapriyaṅgavaḥ/ </div>
            <div class="l">jīvādāne śṛtau kṣīre dvau ghṛtāñjanasaṃyutau// </div>
            <div class="l">bastī pradeyau bhiṣajā śītau samadhuśarkarau/ </div>
            <div class="l">go+avyajāmahiṣīkṣīrairjīvanīyayutaistathā// </div>
            <div class="l">śaśaiṇadakṣamārjāramahiṣāvyajaśoṇitaiḥ/ </div>
            <div class="l">sadyaskairmṛditairbastirjīvādāne praśasyate// </div>
            <div class="l">madhūkamadhukadrākṣādūrvākāśmaryacandanaiḥ/ </div>
            <div class="l">tenaiva vidhinā bastirdeyaḥ sakṣaudraśarkaraḥ// </div>
            <div class="l">mañjiṣṭhāsārivānantāpayasyāmadhukaistathā/ </div>
            <div class="l">śarkarācandanadrākṣāmadhudhātrīphalotpalaiḥ/ </div>
            <div class="l">raktapitte, pramehe tu kaṣāyaḥ somavalkajaḥ// </div>
            <div class="l">gulmātisārodāvartastambhasaṅkucitādiṣu/ </div>
            <div class="l">sarvāṅgaikāṅgarogeṣu rogeṣvevaṃvidheṣu ca// </div>
            <div class="l">yathāsvairauṣadhaiḥ siddhān bastīn dadyādvicakṣaṇaḥ/ </div>
            <div class="l">pūrvoktena vidhānena kurvan yogān pṛthagvidhān// </div>
          </div>
          <div id="CS.8.10.46" class="l">tatra ślokāḥ---</div>
          <div class="lg">
            <div class="l"> trikāstrayo+anilādīnāṃ catuṣkāścāpare trayaḥ/ </div>
            <div class="l">pakvāśayaviśuddhyarthaṃ vṛṣyāḥ sāṃgrāhikāstathā// </div>
            <div class="l">parisrāve tathā dāhe parikarte pravāhaṇe/ </div>
            <div class="l">sātiyoge matau dvau dvau jīvādāne tathā trayaḥ// </div>
            <div class="l">dvau raktapitte mehe ca ekatriṃśacca sapta te/ </div>
            <div class="l">sulabhālpauṣadhakleśā bastayo guṇavattamāḥ// </div>
          </div>
          <p><a name="idp15550640"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite siddhisthāne
            bastisiddhirnāma daśamo+adhyāyaḥ//10// </p>
        </div>


        <div class="teidiv1" id="div2_body.1_div1.8_div2.11"><h3><a name="body.1_div1.8_div2.11"></a>8.11.  ekādaśo+adhyāyaḥ/</h3>
          
          <p id="CS.8.11.1"><a name="CS.8.11.1"><!--anchor--></a>athātaḥ phalamātrāsiddhiṃ vyākhyāsyāmaḥ// </p>
          <p id="CS.8.11.2"><a name="CS.8.11.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l"> bhagavantamudārasattvadhīśrutivijñānasamṛddhamatrijam/ </div>
            <div class="l">phalabastivaratvaniścaye savivādā munayo+abhyupāgaman// </div>
            <div class="l">bhṛgukauśikakāpyaśaunakāḥ sapulastyāsitagautamādayaḥ/ </div>
            <div class="l">katamat pravaraṃ phalādiṣu smṛtamāsthāpanayojanāsviti// </div>
            <div class="l">kaphapittaharaṃ varaṃ phaleṣvatha jīmūtakamāha śaunakaḥ/ </div>
            <div class="l">mṛduvīryatayā+abhinatti tacchakṛdityāha nṛpo+atha vāmakaḥ// </div>
            <div class="l">kaṭutumbamamanyatottamaṃ vamane doṣasamīraṇaṃ ca tat/ </div>
            <div class="l">&amp;tadavṛṣyamaśaityatīkṣṇatākaṭuraukṣyāditi gautamo+abravīt// </div>
            <div class="l">kaphapittanirbahaṇaṃ paraṃ sa ca &amp;dhāmārgavamityamanyata/ </div>
            <div class="l">tadamanyata vātalaṃ punarbaḍiśo glānikaraṃ balāpaham// </div>
            <div class="l">kuṭajaṃ praśaśaṃsa cottamaṃ na balaghnaṃ kaphapittahāri ca/ </div>
            <div class="l">ativijjalamaurdhvabhāgikaṃ pavanakṣobhi ca kāpya āha tat// </div>
            <div class="l">kṛtavedhanamāha vātalaṃ kaphapittaṃ prabalaṃ harediti/ </div>
            <div class="l">tadasādhviti bhadraśaunakaḥ kaṭukaṃ cātibalaghnamityapi// </div>
            <div class="l">iti tadvacanāni hetubhiḥ suvicitrāṇi niśamya buddhimān&amp;/ </div>
            <div class="l">praśaśaṃsa phaleṣu niścayaṃ paramaṃ cātrisuto+abravīdidam// </div>
            <div class="l">phaladoṣaguṇān sarasvatī pratisarvairapi samyagīritā/ </div>
            <div class="l">na tu kiṃcidadoṣanirguṇaṃ guṇabhūyastvamato vicintyate&amp;// </div>
            <div class="l">iha kuṣṭhahitā garāgarī hitamikṣvāku tu mehine matam/ </div>
            <div class="l">kuṭajasya phalaṃ hṛdāmaye pravaraṃ koṭhaphalaṃ ca pāṇḍuṣu// </div>
            <div class="l">udare kṛtavedhanaṃ hitaṃ, madanaṃ sarvagadāvirodhi tu/ </div>
            <div class="l">madhuraṃ sakaṣāyatiktakaṃ tadarūkṣaṃ sakaṭūṣṇavijjalam// </div>
            <div class="l">kaphapittahṛdāśukāri cāpyanapāyaṃ pavanānulomi ca/ </div>
            <div class="l">phalanāma viśeṣatastvato labhate+anyeṣu phaleṣu satsvapi// </div>
            <div class="l">guruṇeti vacasyudāhṛte munisaṅghena ca pūjite &amp;tataḥ/ </div>
            <div class="l">praṇipatya mudā samanvitaḥ sahitaḥ śiṣyagaṇo+anupṛṣṭavān// </div>
            <div class="l">sarvakarmaguṇakṛdguruṇokto bastirūrdhvamatha naiti nābhitaḥ/ </div>
            <div class="l">nābhyadho gudamataḥ sa śarīrāt sarvataḥ kathamapohati doṣān&amp;// </div>
            <div class="l">tadgururabravīdidaṃ śarīraṃ tantrayate+anilaḥ saṅgavighātāt&amp;/ </div>
            <div class="l">kevala eva doṣasahito vā svāśayagaḥ prakopamupayāti// </div>
            <div class="l">taṃ pavanaṃ sapittakaphaviṭkaṃ śuddhikaro+anulomayati bastiḥ/ </div>
            <div class="l">sarvaśarīragaśca gadasaṃghastatpraśamāt praśāntimupayāti// </div>
            <div class="l">&amp;athādhigamyārthamakhaṇḍitaṃ dhiyā
              &amp;gajoṣṭragośvāvyajakarma roganut/ </div>
            <div class="l">apṛcchadenaṃ sa ca bastimabravīdvidhiṃ ca tasyāha punaḥ pracoditaḥ// </div>
            <div class="l">ājoraṇau saumya gajoṣṭrayoḥ kṛte gavāśvayorbastimuśanti māhiṣam/ </div>
            <div class="l">ajāvikānāṃ tu jaradgavodbhavaṃ vadanti bastiṃ tadupāyacintakāḥ// </div>
            <div class="l">aratnimaṣṭādaśaṣoḍaśāṅgulaṃ tathaiva netraṃ hi &amp;daśāṅgulaṃ
              kramāt/ </div>
            <div class="l">gajoṣṭragośvāvyajabastisaṃdhau caturthabhāgopanayaṃ hitaṃ vadet&amp;// </div>
            <div class="l">&amp;prasthastvajāvyorhi nirūhamātrā gavādiṣu dvitriguṇaṃ
              yathābalam/ </div>
            <div class="l">nirūhamuṣṭrasya tathā++āḍhakadvayaṃ gajasya vṛddhistvanuvāsane+aṣṭamaḥ// </div>
            <div class="l">kaliṅgakuṣṭhe madhukaṃ ca pippalī vacā śatāhvā madanaṃ
              rasāñjanam/ </div>
            <div class="l">hitāni sarveṣu guḍaḥ sasaindhavo dvipañcamūlaṃ ca vikalpanā tviyam// </div>
            <div class="l">gaje+adhikā+aśvatthavaṭāśvakarṇakāḥ sakhādirapragrahaśālatālajāḥ/ </div>
            <div class="l">tathā ca parṇyau dhavaśigrupāṭalīmadhūkasārāḥ sanikumbhacitrakāḥ// </div>
            <div class="l">palāśabhūtīkasurāhvarohiṇīkaṣāya uktastvadhiko gavāṃ hitaḥ/ </div>
            <div class="l">palāśadantīsuradārukattṛṇadravantya uktāsturagasya cādhikāḥ// </div>
            <div class="l">kharoṣṭrayoḥ pīlukarīrakhādirāḥ &amp;śamyākabilvādigaṇasya ca
              cchadāḥ/ajāvikānāṃ triphalāparūṣakaṃ kapitthakarkandhu sabilvakolajam// </div>
            <div class="l">athāgniveśaḥ satatāturān narān hitaṃ &amp;ca papraccha
              gurustadāha ca/ </div>
            <div class="l">sadā++āturāḥ śrotriyarājasevakāstathaiva veśyā saha paṇyajīvibhiḥ// </div>
            <div class="l">dvijohi &amp;vedādhyayanavratāhnikakriyādibhirdehahitaṃ na
              &amp;ceṣṭate/ </div>
            <div class="l">nṛpopasevī nṛpacittarakṣaṇāt &amp;parānurodhādbahucintanādbhayāt// </div>
            <div class="l">nṛcittavartinyupacāratatparā mṛjābhi(vi)bhūṣāniratā paṇāṅganā/ </div>
            <div class="l">sadāsanādatyanubandhavikrayakrayādilobhādapi paṇyajīvinaḥ// </div>
            <div class="l">sadaiva te hyāgataveganigrahaṃ &amp;samācarante na ca
              kālabhojanam/ </div>
            <div class="l">akālanirhāravihārasevino bhavanti ye+anye+api sadā++āturāśca te// </div>
            <div class="l">samīraṇaṃ vegavidhāraṇoddhataṃ vibandhasarvāṅgarujākaraṃ bhiṣak/ </div>
            <div class="l">samīkṣya teṣāṃ phalavartimāditaḥ sukalpitāṃ snehavatīṃ prayojayet// </div>
            <div class="l">punarnavairaṇḍanikumbhacitrakān sadevadārutrivṛtānidigdhikān/ </div>
            <div class="l">mahānti mūlāni ca pañca yāni vipācya mūtre dadhimastusaṃyute// </div>
            <div class="l">satailasarpirlavaṇaiśca pañcabhirvimūrcchitaṃ bastimatha
              prayojayet/ </div>
            <div class="l">nirūhitaṃ dhanvarasena bhojitaṃ nikumbhatailena tato+anuvāsayet// </div>
            <div class="l">balāṃ sarāsnāṃ phalabilvacitrakān dvipañcamūlaṃ &amp;kṛtamālakāt
              phalam/ </div>
            <div class="l">yavān kulatthāṃśca pacejjalāḍhake rasaḥ sa peṣyaistu kaliṅgakādibhiḥ// </div>
            <div class="l">&amp;satilasarpirguḍasaindhavo hitaḥ sadāturāṇāṃ
              balavarṇavardhanaḥ/ </div>
            <div class="l">tathā+anuvāsye madhukena sādhitaṃ phalena bilvena śatāhvayā+api vā// </div>
            <div class="l">sajīvanīyastu raso+anuvāsane nirūhaṇe cālavaṇaḥ śiśorhitaḥ/ </div>
            <div class="l">na cānyadāśvaṅgabalābhivardhanaṃ nirūhabasteḥ śiśuvṛddhayoḥ param// </div>
          </div>
          <div id="CS.8.11.37" class="l">tatra ślokaḥ---</div>
          <div class="lg">
            <div class="l"> phalakarma bastivaratā netraṃ yadbastayo gavādīnām/ </div>
            <div class="l">satatāturāśca diṣṭāḥ phalamātrāyāṃ hitaṃ caiṣām// </div>
          </div>
          <p><a name="idp15608256"><!--anchor--></a> ityagniveśakṛte tantre carakapratisaṃskṛte+aprāpte dṛḍhabalasaṃpūrite siddhisthāne
            phalamātrāsiddhirnāmaikādaśo+adhyāyaḥ//11// </p>
        </div>


        <div class="teidiv1" id="div2_body.1_div1.8_div2.12"><h3><a name="body.1_div1.8_div2.12"></a>8.12.  dvādaśo+adhyāyaḥ/</h3>
          
          <p id="CS.8.12.1"><a name="CS.8.12.1"><!--anchor--></a>athāta uttarabastisiddhiṃ vyākhyāsyāmaḥ// </p>
          <p id="CS.8.12.2"><a name="CS.8.12.2"><!--anchor--></a>iti ha smāha bhagavānātreyaḥ// </p>
          <div class="lg">
            <div class="l">atha khalvāturaṃ vaidyaḥ saṃśuddhaṃ vamanādibhiḥ/ </div>
            <div class="l">durbalaṃ kṛśamalpāgniṃ muktasaṃdhānabandhanam// </div>
            <div class="l">nirhṛtānilaviṇmūtrakaphapittaṃ kṛśāśayam/ </div>
            <div class="l">śūnyadehaṃ pratīkārāsahiṣṇuṃ paripālayet// </div>
            <div class="l">yathā+aṇḍaṃ taruṇaṃ pūrṇaṃ tailapātraṃ &amp;yathaiva ca/ </div>
            <div class="l">gopāla iva daṇḍī gāḥ sarvasmādapacārataḥ// </div>
            <div class="l">agnisaṃdhukṣaṇārthaṃ tu pūrvaṃ peyādinā bhiṣak/ </div>
            <div class="l">rasottareṇopacaret krameṇa kramakovidaḥ// </div>
            <div class="l">snigdhāmlasvāduhṛdyāni tato+amlalavaṇau rasau/ </div>
            <div class="l">svādutiktau tato bhūyaḥ kaṣāyakaṭukau tataḥ// </div>
            <div class="l">anyo+anyapratyanīkānāṃ rasānāṃ snigdharūkṣayoḥ/ </div>
            <div class="l">vyatyāsādupayogena prakṛtiṃ gamayedbhiṣak// </div>
            <div class="l">&amp;sarvakṣamo hyasaṃsargo ratiyuktaḥ sthirendriyaḥ/ </div>
            <div class="l">balavān sattvasaṃpanno vijñeyaḥ prakṛtiṃ gataḥ// </div>
            <div class="l">etāṃ prakṛtimaprāptaḥ sarvavarjyāni varjayet/ </div>
            <div class="l">mahādoṣakarāṇyaṣṭāvimāni tu viśeṣataḥ// </div>
            <div class="l">uccairbhāṣyaṃ rathakṣobhamavicaṅkramaṇāsane/ </div>
            <div class="l">ajīrṇāhitabhojye ca divāsvapnaṃ samaithunam// </div>
            <div class="l">tajjā dehordhvasarvādhomadhyapīḍāmadoṣajāḥ/ </div>
            <div class="l">śleṣmajāḥ kṣayajāścaiva vyādhayaḥ syuryathākramam// </div>
            <div class="l">teṣāṃ vistarato liṅgamekaikasya ca bheṣajam/ </div>
            <div class="l">yathāvatsaṃpravakṣyāmi siddhān bastīṃśca yāpanān// </div>
          </div>
          <p id="CS.8.12.14"><a name="CS.8.12.14"><!--anchor--></a>tatroccairbhāṣyātibhāṣyābhyāṃ
            śirastāpaśaṅkhakarṇanistodaśrotroparodhamukhatālukaṇṭhaśoṣataimiryapipāsājvaratamakahanugrahamanyāstambhaniṣṭhīvanoraḥpārśvaśūlasvarabhedahikkāśvāsādayaḥ&amp;
            syuḥ</p>
          
          <p id="CS.8.12.14-1"><a name="CS.8.12.14-1"><!--anchor--></a> rathakṣobhāt
            saṃdhiparvaśaithilyahanunāsākarṇaśiraḥśūlatodakukṣikṣobhāṭopāntrakūjanādhmānahṛdayendriyoparodhasphikpārśvavaṃkṣaṇavṛṣaṇakaṭīpṛṣṭhavedanāsaṃdhiskandhagrīvādaurbalyāṅgābhitāpapādaśophaprasvāpaharṣaṇādayaḥ&amp; </p>
          <p id="CS.8.12.14-2"><a name="CS.8.12.14-2"><!--anchor--></a> aticaṅkramaṇāt
            pādajaṅghorujānuvaṅkṣaṇaśroṇīpṛṣṭhaśūlasakthisādanistodapiṇḍikodveṣṭanāṅgamardāṃsābhitāpasirādhamanīharṣaśvāsakāsādayaḥ </p>
          <p id="CS.8.12.14-3"><a name="CS.8.12.14-3"><!--anchor--></a> atyāsanādrathakṣobhajāḥ
            sphikpārśvavaṅkṣaṇavṛṣaṇakaṭīpṛṣṭhavedanādayaḥ </p>
          <p id="CS.8.12.14-4"><a name="CS.8.12.14-4"><!--anchor--></a> ajīrṇādhyaśanābhyāṃ tu
            mukhaśoṣādhmānaśūlanistodapipāsāgātrasādacchardyatīsāramūrcchājvarapravāhaṇāmaviṣādayaḥ </p>
          <p id="CS.8.12.14-5"><a name="CS.8.12.14-5"><!--anchor--></a>
            viṣamāhitāśanābhyāmanannābhilāṣadaurbalyavaivarṇyakaṇḍūpāmāgātrāvasādavātādiprakopajāśca
            grahaṇyarśovikārādayaḥ</p>
          <p id="CS.8.12.14-6"><a name="CS.8.12.14-6"><!--anchor--></a>
            divāsvapnādarocakāvipākāgnināśastaimityapāṇḍutvakaṇḍūpāmādāhacchardyaṅgamardahṛtstambhajāḍyatandrānidrāprasaṅgagranthijanmadaurbalyaraktamūtrākṣitātālulepāḥ</p>
          <p id="CS.8.12.14-7"><a name="CS.8.12.14-7"><!--anchor--></a>
            vyavāyādāśubalanāśorusādaśirobastigudameḍhra&amp;vaṃkṣaṇorujānujaṅghāpādaśūlahṛdayaspandananetrapīḍāṅgaśaithilyaśukramārgaśoṇitāgamanakāsaśvāsaśoṇitaṣṭhīvanasvarāvasādakaṭīkaurbalyaikāṅga-sarvāṅga-rogamuṣkaśvayathuvātavarcomūtrasaṅgaśukravisargajāḍyavepathubādhiryaviṣādādayaḥ
            syuḥ; avalupyata iva gudaḥ, &amp;tāḍyata iva meḍhram, avasīdatīva mano, vepate hṛdayaṃ,
            pīḍyante sandhayaḥ, tamaḥ praveśyata iva ca</p>
          <p id="CS.8.12.14-8"><a name="CS.8.12.14-8"><!--anchor--></a> ityevamebhiraṣṭabhirapacārairete prādurbhavantyupadravāḥ// </p>
          
          <p id="CS.8.12.15"><a name="CS.8.12.15"><!--anchor--></a>teṣāṃ
            siddhiḥ---tatroccairbhāṣyātibhāṣyajānāmabhyaṅgasvedopanāhadhūmanasyoparibhaktasnehapānarasakṣīrādirvātaharaḥ
            sarvo vidhirmaunaṃ ca </p>
          
          <p id="CS.8.12.15-1"><a name="CS.8.12.15-1"><!--anchor--></a> rathakṣobhāticaṅkramaṇātyāsanajānāṃ snehasvedādi vātaharaṃ karma
            sarvaṃ nidānavarjanaṃ ca</p>
          <p id="CS.8.12.15-2"><a name="CS.8.12.15-2"><!--anchor--></a> ajīrṇādhyaśanajānāṃ niravaśeṣataśchardanaṃ rūkṣaḥ &amp;svedo
            laṅghanīyapācanīyadīpanīyauṣadhāvacāraṇaṃ ca</p>
          <p id="CS.8.12.15-3"><a name="CS.8.12.15-3"><!--anchor--></a> viṣamāhitāśanajānāṃ yathāsvaṃ doṣaharāḥ kriyāḥ </p>
          <p id="CS.8.12.15-4"><a name="CS.8.12.15-4"><!--anchor--></a> divāsvapnajānāṃ
            dhūmapānalaṅghanavamanaśirovirecanavyāyāmarūkṣāśanāriṣṭadīpanīyauṣadhopayayogaḥ
            pragharṣaṇonmardanapariṣecanādiśca śleṣmaharaḥ sarvo vidhiḥ</p>
          <p id="CS.8.12.15-5"><a name="CS.8.12.15-5"><!--anchor--></a> maithunajānāṃ jīvanīyasiddhayoḥ kṣīrasarpiṣorupayogaḥ, tathā
            vātaharāḥ svedābhyaṅgopanāhā vṛṣyāścāhārāḥ &amp;snehāḥ snehavidhayo
            yāpanābastayo+anuvāsanaṃ ca; &amp;mūtravaikṛtabastiśūleṣu
            cottarabastirvidārīgandhādigaṇajīvanīyakṣīrasaṃsiddhaṃ tailaṃ syāt// </p>
          
          <p id="CS.8.12.16"><a name="CS.8.12.16"><!--anchor--></a>yāpanāśca bastayaḥ sarvaphālaṃ deyāḥ"&gt;
            tānupadekṣyāmaḥ---mustośīrabalāragvadharāsnāmañjiṣṭhākaṭurohiṇītrāyamāṇāpunarnavābibhītakaguḍūcīsthirādipañcamūlāni
            palikāni khaṇḍaśaḥ kḷptānyaṣṭau ca madanaphalāni prakṣālya jalāḍhake parikvāthya
            pādaśeṣo rasaḥ kṣīradviprasthasaṃyuktaḥ punaḥ śṛtaḥ kṣīrāvaśeṣaḥ
            pādajāṅgalarasastulyamadhughṛtaḥ śatakusumāmadhukakuṭajaphalarasāñjanapriyaṅgukalkīkṛtaḥ
            sasaindhavaḥ sukhoṣṇo bastiḥ śukramāṃsabalajananaḥ
            kṣatakṣīṇakāsagulmaśūlaviṣamajvarabradhna(vardhma)kuṇḍalodāvartakukṣiśūlamūtrakṛcchrāsṛgrajovisarpapravāhikāśirorujājānūrujaṅghābastigrahāśmaryunmādārśaḥpramehādhmānavātaraktapittaśleṣmavyādhiharaḥ
            sadyo balajanano rasāyanaśceti</p>
          
          <p id="CS.8.12.16-1"><a name="CS.8.12.16-1"><!--anchor--></a> eraṇḍamūlapalāśāt ṣaṭpalaṃ śāliparṇīpṛśniparṇī bṛhatī
            kaṇṭakārikā rokṣurako rāsnā+aśvagandhā guḍūcī varṣābhūrāragvadho devadārviti palikāni
            khaṇḍaśaḥ kḷptāni phalāni cāṣṭau prakṣālya jalāḍhake kṣīrapāde pacet/ </p>
          <p><a name="idp15652976"><!--anchor--></a>pādaśeṣaṃ kaṣāyaṃ pūtaṃ
            &amp;śatakusumākuṣṭhamustapippalīhapuṣābilvavacāvatsakaphalarasāñjanapriyaṅguyavāniprakṣepakalkitaṃ
            madhughṛtatailasaindhavayuktaṃ sukhoṣṇaṃ nirūhamekaṃ dvau trīn vā dadyāt/ </p>
          <p><a name="idp15654016"><!--anchor--></a>sarveṣāṃ praśasto viśeṣato
            lalitasukumārastrīvihārakṣīṇakṣatasthaviracirārśasāmapatyakāmānāṃ&amp; ca </p>
          <p id="CS.8.12.16-2"><a name="CS.8.12.16-2"><!--anchor--></a> tadvat sahacarabalādarbhamūlasārivāsiddhena payasā </p>
          <p id="CS.8.12.16-3"><a name="CS.8.12.16-3"><!--anchor--></a> tathā bṛhatīkaṇṭakārīśatāvarīcchinnaruhāśṛtena payasā
            madhukamadanapippalīkalkitena pūrvavadbastiḥ </p>
          <p id="CS.8.12.16-4"><a name="CS.8.12.16-4"><!--anchor--></a> tathā
            balātibalāvidārīśāliparṇīpṛśniparṇībṛhatīkaṇṭakārikādarbhamūlaparūṣakakāśmaryabilvaphalayavasiddhena
            payasā madhukamadanakalkitena madhughṛtasaivarcalayuktena
            kāsajvaragulmaplīhārditastrīmadyakliṣṭānāṃ sadyobalajanano rasāyanaśca </p>
          <p id="CS.8.12.16-5"><a name="CS.8.12.16-5"><!--anchor--></a>
            balātibalārāsnāragvadhamadanabilvaguḍūcīpunarnavairaṇḍāśvagandhāsahacarapalāśadevadārudvipañcamūlāni&amp;
            palikāni yavakolakulatthadviprasṛtaṃ &amp;śuṣkamūlakānāṃ ca jaladroṇasiddhaṃ
            nirūhapramāṇāvaśeṣaṃ kaṣāyaṃ pūtaṃ
            madhukamadanaśatapuṣpākuṣṭhapippalīvacāvatsakaphalarasāñjanapriyaṅguyavānīkalkīkṛtaṃ
            guḍaghṛtatailakṣaudrakṣīramāṃsarasāmlakāñjikasaindhavayuktaṃ sukhoṣṇaṃ bastiṃ
            dadyācchukramūtravarcaḥsaṅge+anilaje
            gulmahṛdrogādhmānabradhnapārśvapṛṣṭhakaṭīgrahasaṃjñānāśabalakṣayeṣu ca </p>
          <p id="CS.8.12.16-6"><a name="CS.8.12.16-6"><!--anchor--></a> hapuṣārdhakuḍavo dviguṇārdhakṣuṇṇayavaḥ kṣīrodakasiddhaḥ
            kṣīraśeṣo madhughṛtatailalavaṇayuktaḥ
            sarvāṅgavisṛtavātaraktasaktaviṇmūtrastrīkheditahito vātaharo buddhimedhāgnibalajananaśca </p>
          <p id="CS.8.12.16-7"><a name="CS.8.12.16-7"><!--anchor--></a> hrasvapañcamūlīkaṣāyaḥ kṣīrodakasiddhaḥ
            pippalīmadhukamadanakalkīkṛtaḥ saguḍaghṛtatailalavaṇaḥ kṣīṇaviṣamajvarakarśitasya bastiḥ </p>
          <p id="CS.8.12.16-8"><a name="CS.8.12.16-8"><!--anchor--></a> balātibalāpāmārgātmaguptāṣṭapalārdhakṣuṇṇayavāñjalikaṣāyaḥ
            saguḍaghṛtatailalavaṇayuktaḥ pūrvavadbastiḥ sthaviradurbalakṣīṇaśukrarudhirāṇāṃ
            pathyatamaḥ </p>
          <p id="CS.8.12.16-9"><a name="CS.8.12.16-9"><!--anchor--></a> balāmadhukavidārīdarbhamūlamṛdvīkāyavaiḥ kaṣāyamājena payasā
            paktvā madhukamadanakalkitaṃ samadhughṛtasaindhavaṃ jvarārtebhyo bastiṃ dadyāt </p>
          <p id="CS.8.12.16-10"><a name="CS.8.12.16-10"><!--anchor--></a>
            śāliparṇīpṛśniparṇīgokṣurakamūlakāśmaryaparūṣakakharjūraphalamadhūkapuṣpairajākṣīrajalaprasthābhyāṃ
            siddhaḥ kaṣāyaḥ pippalīmadhukotpalakalkitaḥ saghṛtasaindhavaḥ
            kṣīṇendriyaviṣamajvarakarśitasya bastiḥ śastaḥ </p>
          <p id="CS.8.12.16-11"><a name="CS.8.12.16-11"><!--anchor--></a> sthirādipañcamūlīpañcapalena
            śāliṣaṣṭikayavagodhūmamāṣapañcaprasṛtena chagaṃ payaḥ śṛtaṃ pādaśeṣaṃ
            kukkuṭāṇḍarasasamamadhughṛtaśarkarāsaindhavasauvarcalayukto bastirvṛṣyatamo
            balavarṇajananaśca&amp;/ </p>
          <p><a name="idp15668048"><!--anchor--></a>iti yāpanā bastayo dvādaśa// </p>
          
          <p id="CS.8.12.17"><a name="CS.8.12.17"><!--anchor--></a>kalpaścaiṣa śikhigonardahaṃsasārasāṇḍaraseṣu syāt// </p>
          <p id="CS.8.12.18"><a name="CS.8.12.18"><!--anchor--></a>satittiriḥ samayūraḥ &amp;sarājahaṃsaḥ
            pañcamūlīpayaḥsiddhaḥśatapuṣpāmadhukarāsnākuṭajamadanaphalapippalīkalko
            ghṛtatailaguḍasaindhavayukto bastirbalavarṇaśukrajanano rasāyanaśca </p>
          
          <p id="CS.8.12.18-1"><a name="CS.8.12.18-1"><!--anchor--></a> dvipañcamūlīkukkuṭarasasiddhaṃ payaḥ pādaśeṣaṃ
            pippalīmadhukarāsnāmadanakalkaṃ śarkarāmadhughṛtayuktaṃ strīṣvatikāmānāṃ balajanano
            bastiḥ </p>
          <p id="CS.8.12.18-2"><a name="CS.8.12.18-2"><!--anchor--></a> &amp;mayūramapittapakṣapādāsyāntraṃ sthirādibhiḥ palikaiḥ sajale
            payasi paktvā kṣīraśeṣaṃ madanapippalīvidārīśatakusumāmadhukakalkīkṛtaṃ
            madhughṛtasaindhavayuktaṃ bastiṃ dadyāt strīṣvatiprasaktakṣīṇendriyebhyo balavarṇakaram </p>
          <p id="CS.8.12.18-3"><a name="CS.8.12.18-3"><!--anchor--></a> kalpaścaiṣa viṣkirapratudaprasahāmbucareṣu syāt, akṣīro
            rohitādiṣu ca matsyeṣu </p>
          <p id="CS.8.12.18-4"><a name="CS.8.12.18-4"><!--anchor--></a> godhānakulamārjāramūṣikaśallakamāṃsānāṃ daśapalān bhāgān
            sapañcamūlān payasi paktvā
            tatpayaḥpippalīphalakalkasaindhavasauvarcalaśarkarāmadhughṛtatailayukto bastirbalyo
            rasāyanaḥ kṣīṇakṣatasya sandhānakaro
            mathitoraskarathagajahayabhagnavātabalāsakaprabhṛtyudāvartavātasaktamūtravarcaśśukrāṇāṃ
            hitatamaśca </p>
          <p id="CS.8.12.18-5"><a name="CS.8.12.18-5"><!--anchor--></a> kūrmādīnāmanyatamapiśitasiddhaṃ payo
            govṛṣanāgahayanakrahaṃsakukkuṭāṇḍarasamadhughṛtaśarkarāsaindhavekṣurakātmaguptāphalakalkasaṃsṛṣṭo
            bastirvṛddhānāmapi balajananaḥ </p>
          <p id="CS.8.12.18-6"><a name="CS.8.12.18-6"><!--anchor--></a> karkaṭakarasaścaṭakāṇḍarasayuktaḥ samadhughṛtaśarkaro bastiḥ;
            ityete bastayaḥ paramavṛṣyāḥ uccaṭakekṣurakātmaguptāśṛtakṣīrapratibhojanānupānāt
            strīśatagāminaṃ naraṃ kuryuḥ </p>
          <p id="CS.8.12.18-7"><a name="CS.8.12.18-7"><!--anchor--></a> govṛṣabastavarāhavṛṣaṇakarkaṭacaṭakasiddhaṃ
            kṣīramuccaṭakekṣurakātmaguptāmadhughṛtasaindhavayuktaḥ kiṃcillavaṇito bastiḥ </p>
          <p id="CS.8.12.18-8"><a name="CS.8.12.18-8"><!--anchor--></a> daśamūlamayūrahaṃsakukkuṭakvāthāt pañcaprasṛtaṃ
            tailaghṛtavasāmajjacatuṣprasṛtayuktaṃ śatapuṣpāmustahapuṣākalkīkṛtaḥ salavaṇo bastiḥ
            pādagulphorujānujaṅghātrikavaṅkṣaṇabastivṛṣaṇānilarogaharaḥ </p>
          <p id="CS.8.12.18-9"><a name="CS.8.12.18-9"><!--anchor--></a> mṛgaviṣkirānūpabileśayānāmetenaiva kalpena bastayo deyāḥ </p>
          <p id="CS.8.12.18-10"><a name="CS.8.12.18-10"><!--anchor--></a> madhughṛtadviprasṛtastulyoṣṇodakaḥ &amp;śatapuṣpārdhapalaḥ
            saindhavārdhākṣayukto bastirvṛṣyatamo mūtrakṛcchrapittavātaharaḥ </p>
          <p id="CS.8.12.18-11"><a name="CS.8.12.18-11"><!--anchor--></a> sadyoghṛtatailavasāmajjacatuṣprasthaṃ hapuṣārdhapalaṃ
            saindhavārdhākṣayukto bastirvṛṣyatamo mūtrakṛcchrapittavyādhiharo rasāyanaḥ </p>
          <p id="CS.8.12.18-12"><a name="CS.8.12.18-12"><!--anchor--></a> madhutailaṃ catuḥprasṛtaṃ śatapuṣpārdhapalaṃ
            saindhavārdhākṣayukto bastirdīpano bṛṃhaṇo balavarṇakaro nirupadravo vṛṣyatamo rasāyanaḥ
            krimikuṣṭhodāvartagulmārśobradhnaplīhamehaharaḥ </p>
          <p id="CS.8.12.18-13"><a name="CS.8.12.18-13"><!--anchor--></a> tadvanmadhughṛtābhyāṃ payastulyo bastiḥ pūrvakalkena
            balavarṇakaro vṛṣyatamo nirupadravo
            bastimeḍhrapākaparikartikāmūtrakṛcchrapittavyādhiharo rasāyanaśca </p>
          <p id="CS.8.12.18-14"><a name="CS.8.12.18-14"><!--anchor--></a> tadvanmadhughṛtābhyāṃ &amp;māṃsarasatulyo mustākṣayuktaḥ
            pūrvavadbastirvātabalāsapādaharṣagulmatrikorujānūrunikuñcanabastivṛṣaṇameḍhratrikapṛṣṭhaśūlaharaḥ </p>
          <p id="CS.8.12.18-15"><a name="CS.8.12.18-15"><!--anchor--></a> surāsauvīrakakulatthamāṃsarasamadhughṛtatailasaptaprasṛto
            mustaśatāhvākalkitaḥ salavaṇo bastiḥ sarvavātarogaharaḥ </p>
          <p id="CS.8.12.18-16"><a name="CS.8.12.18-16"><!--anchor--></a> dvipañcamūlatriphalābilvamadanaphalakaṣāyo gomūtrasiddhaḥ
            kuṭajamadanaphalamustapāṭhākalkitaḥ saindhavayāvaśūkakṣaudratailayukto bastiḥ
            śleṣmavyādhibastyāṭopavātaśukrasaṅgapāṇḍurogājīrṇavisūcikālasakeṣu&amp; deya iti// </p>
          
          <p id="CS.8.12.19"><a name="CS.8.12.19"><!--anchor--></a>ata ūrdhvaṃ vṛṣyatamān snehān vakṣyāmaḥ/ ---
            śatāvarīguḍūcīkṣuvidāryāmalakadrākṣākharjūrāṇāṃ yantrapīḍitānāṃ rasaprasthaṃ
            pṛthagekaikaṃ tadvadghṛtatailagomahiṣyajākṣīrāṇāṃ dvau dvau dadyāt,
            jīvakarṣabhakamedāmahāmedātvakkṣīrīśṛṅgāṭakamadhūlikāmadhukoccaṭāpippalīpuṣkarabījanīlotpalakadambapuṣpapuṇḍarīkakeśarakalkān
            pṛṣatatarakṣumāṃsakukkuṭacaṭakacakoramattākṣabarhijīvañjīvakuliṅgahaṃsāṇḍarasavasāmajjādaṃśca
            prasthaṃ dattvā sādhayet/ </p>
          <p><a name="idp15694592"><!--anchor--></a>brahmaghoṣaśaṅkhapaṭahabherīninādaiḥ siddhaṃ sitacchatrakṛtacchāyaṃ
            gajaskandhamāropayedbhagavantaṃ vṛṣadhvajamabhipūjya, taṃ snehaṃ tribhāgamākṣikaṃ
            maṅgalāśīḥstutidevatārcanairbastiṃ gamayet/ </p>
          <p><a name="idp15695520"><!--anchor--></a>nṛṇāṃ strīvihāriṇāṃ naṣṭaretasāṃ kṣatakṣīṇaviṣamajvarārtānāṃ vyāpannayonīnāṃ vandhyānāṃ
            &amp;raktagulminīnāṃ mṛtāpatyānāmanārtavānāṃ ca strīṇāṃ kṣīṇamāṃsarudhirāṇāṃ pathyatamaṃ
            rasāyanamuttamaṃ valīpalitanāśanaṃ vidyāt </p>
          
          <p id="CS.8.12.19-1"><a name="CS.8.12.19-1"><!--anchor--></a> balāgokṣurakarāsnāśvagandhāśatāvarīsahacarāṇāṃ śataṃ
            śatamāpothya jaladroṇaśate prasādhyaṃ, tasmin jaladroṇāvaśeṣe rase vastrapūte
            vidāryāmalakasvarasayorbastamahiṣavarāhavṛṣakukkuṭabarhihaṃsakāraṇḍavasārasāṇḍarasānāṃ
            ghṛtatailayoścaikaikaṃ prasthamaṣṭau prasthān kṣīrasya dattvā
            candanamadhukamadhūlikātvakkṣīrībisamṛṇālanīlotpalapaṭolātmaguptānnapākitālamastakakharjūramṛdvīkātāmalakīkaṇṭakārījīvakarṣabhakakṣudrasahāmahāsahāśatāvarīmedāpippalīhrīberatvakpannakalkāṃśca
            dattvā sādhayet/ </p>
          <p><a name="idp15699344"><!--anchor--></a>brahmaghoṣādinā vidhinā siddhaṃ bastiṃ dadyāt/ </p>
          <p><a name="idp15699856"><!--anchor--></a>tena strīśataṃ gacchet; na cātrāste vihārāhārayantraṇā kācit/ </p>
          <p><a name="idp15700400"><!--anchor--></a>eṣa vṛṣyo balyo vṛṃhaṇa āyuṣyo balīpalitanut kṣatakṣīṇanaṣṭaśukraviṣamajvarārtānāṃ
            vyāpannayonīnāṃ ca pathyatamaḥ </p>
          <p id="CS.8.12.19-2"><a name="CS.8.12.19-2"><!--anchor--></a> sahacarapalaśatamudakadroṇacatuṣṭaye paktvā droṇaśeṣe rase
            supūte vidārīkṣurasaprasthābhyāmaṣṭaguṇakṣīraṃ ghṛtatailaprasthaṃ
            balāmadhukamadhūkacandanamadhūlikāsārivāmedāmahāmedākākolīkṣīrakākolīpayasyāgurumañjiṣṭhāvyāghranakhaśaṭīsahacarasahasravīryāvarāṅgalodhrāṇāmakṣamātrairdviguṇaśarkaraiḥ
            kalkaiḥ sādhayet/ </p>
          <p><a name="idp15702576"><!--anchor--></a>brahmaghoṣādinā vidhinā siddhaṃ bastiṃ dadyāt/ </p>
          <p><a name="idp15703088"><!--anchor--></a>eṣa sarvarogaharo rasāyano lalitānāṃ śreṣṭho+antaḥpuracāriṇīnāṃ
            kṣatakṣayavātapittavedanāśvāsakāsaharastribhāgamākṣiko
            valīpalitanudvarṇarūpabalamāṃsaśukravardhanaḥ </p>
          <p id="CS.8.12.19-3"><a name="CS.8.12.19-3"><!--anchor--></a> ityete rasāyanāḥ snehabastayaḥ sati vibhave śatapākāḥ
            sahasrapākā vā kāryā vīryabalādhānārthamiti// </p>
          
          <div id="CS.8.12.20" class="l">bhavanti cātra ---</div>
          <div class="lg">
            <div class="l"> ityete bastayaḥ snehāścoktā yāpanasaṃjñitāḥ/ </div>
            <div class="l">svasthānāmāturāṇāṃ ca vṛddhānāṃ cāvirodhinaḥ// </div>
            <div class="l">ativyavāyaśīlānāṃ śukramāṃsabalapradāḥ/ </div>
            <div class="l">sarvarogapraśamanāḥ sarveṣvṛtuṣu yaugikāḥ// </div>
            <div class="l">nārīṇāmaprajātānāṃ narāṇāṃ cāpyapatyadāḥ/ </div>
            <div class="l">ubhayārthakarā dṛṣṭāḥ snehabastinirūhayoḥ// </div>
            <div class="l">vyāyāmo maithunaṃ madyaṃ madhūni śiśirāmbu ca/ </div>
            <div class="l">saṃbhojanaṃ rathakṣobho bastiṣveteṣu garhitam// </div>
          </div>
          <p id="CS.8.12.24"><a name="CS.8.12.24"><!--anchor--></a>tatra &amp;ślokāḥ ---</p>
          <div class="lg">
            <div class="l"> śikhigonardahaṃsāṇḍairdakṣavadbastayastrayaḥ/ </div>
            <div class="l">viṃśatirviṣkiraistriṃśatpratudaiḥ prasahairnava// </div>
            <div class="l">viṃśatiśca tathā saptaviṃśatiścāmbucāribhiḥ/ </div>
            <div class="l">nava matsyādibhiścaiva śikhikalpena bastayaḥ// </div>
            <div class="l">daśa karkaṭakādyaiśca kūrmakalkena bastayaḥ/ </div>
            <div class="l">mṛgaiḥ saptadaśaikonaviṃśatirviṣkirairdaśa&amp;// </div>
            <div class="l">ānūpairdakṣaśikhivadbhūśayaiśca caturdaśa/ </div>
            <div class="l">ekonatriṃśadityete saha snehaiḥ samāsataḥ// </div>
            <div class="l">proktā vistaraśo bhinnā dve śate ṣoḍaśottare/ </div>
            <div class="l">ete mākṣikasaṃyuktāḥ kurvantyativṛṣaṃ&amp; naram// </div>
            <div class="l">nātiyogaṃ na vā+ayogaṃ stambhitāste ca kurvate/ </div>
            <div class="l">mṛdutvānna nivartante yasya tvete prayojitāḥ// </div>
            <div class="l">samūtrairbastibhistīkṣṇairāsthāpyaḥ kṣiprameva saḥ/ </div>
            <div class="l">śophāgnināśapāṇḍutvaśūlārśaḥparikartikāḥ// </div>
            <div class="l">syurjvaraścātisāraśca yāpanātyarthasevanāt/ </div>
            <div class="l">ariṣṭakṣīrasīdhvādyā tatreṣṭā dīpanī kriyā// </div>
            <div class="l">yuktyā tasmānniṣeveta yāpanānna prasaṅgataḥ/ </div>
            <div class="l">ityuccairbhāṣyapūrvāṇāṃ vyāpadaḥ sacikitsitāḥ// </div>
            <div class="l">vistareṇa pṛthak proktāstebhyo rakṣennaraṃ sadā/ </div>
            <div class="l">karmaṇāṃ vamanādīnāmasamyakkaraṇāpadām// </div>
            <div class="l">yatroktaṃ sādhanaṃ sthāne siddhisthānaṃ taducyate/ </div>
            <div class="l">ityadhyāyaśataṃ viṃśamātreyamunivāṅgyam// </div>
            <div class="l">hitārthaṃ prāṇināṃ proktamagniveśena dhīmatā/ </div>
            <div class="l">dīrghamāyuryaśaḥ &amp;svāsthyaṃ trivargaṃ cāpi puṣkalam// </div>
            <div class="l">siddhiṃ cānuttamāṃ loke prāpnoti vidhinā paṭhan/ </div>
            <div class="l">vistārayati leśoktaṃ saṃkṣipatyativistaram// </div>
            <div class="l">saṃskartā kurute tantraṃ purāṇaṃ ca punarnavam/ </div>
            <div class="l">atastantrottamamidaṃ carakeṇātibuddhinā// </div>
            <div class="l">saṃskṛtaṃ tattvasaṃpūrṇaṃ tribhāgenopalakṣyate/ </div>
            <div class="l">tacchaṅkaraṃ bhūtapatiṃ saṃprasādya samāpayat// </div>
            <div class="l">akhaṇḍārthaṃ dṛḍhabalo jātaḥ pañcanade pure/ </div>
            <div class="l">kṛtvā bahubhyastantrebhyo viśeṣoñchaśiloccayam// </div>
            <div class="l">saptadaśauṣadhādhyāyasiddhikalpairapūrayat/ </div>
            <div class="l">idamanyūnaśabdārthaṃ tantradoṣavivarjitam// </div>
            <div class="l">ṣaḍviṃśatā vicitrābhirbhūṣitaṃ tantrayuktibhiḥ/ </div>
            <div class="l">tatrādhikaraṇaṃ yogo hetvartho+arthaḥ padasya ca// </div>
            <div class="l">pradeśoddeśanirdeśavākyaśeṣāḥ prayojanam/ </div>
            <div class="l">upadeśāpadeśātideśārthāpattinirṇayāḥ// </div>
            <div class="l">prasaṅgaikāntanaikāntāḥ sāpavargo viparyayaḥ/ </div>
            <div class="l">pūrvapakṣavidhānānumatavyākhyānasaṃśayāḥ// </div>
            <div class="l">atītānāgatāvekṣāsvasaṃjñohyasamuccayāḥ/ </div>
            <div class="l">nidarśanaṃ nirvacanaṃ saṃniyogo vikalpanam// </div>
            <div class="l">pratyutsārastathoddhāraḥ saṃbhavastantrayuktayaḥ/ </div>
            <div class="l">tantre samāsavyāsokte bhavantyetā hi kṛtsnaśaḥ// </div>
            <div class="l">ekadeśena dṛśyante samāsābhihite tathā/ </div>
            <div class="l">yathā+ambujavanasyārkaḥ pradīpo veśmano yathā// </div>
            <div class="l">prabodhanaprakāśārthastathā tantrasya yuktayaḥ/ </div>
            <div class="l">ekasminnapi yasyeha śāstre labdhāspadā matiḥ// </div>
            <div class="l">sa śāstramanyadapyāśu yuktijñatvāt prabudhyate/ </div>
            <div class="l">adhīyāno+api śāstrāṇi tantrayuktyā&amp; vinā bhiṣak/ </div>
            <div class="l">nādhigacchati śāstrārthānarthān bhāgyakṣaye yathā// </div>
            <div class="l">durgṛhītaṃ kṣiṇotyeva śāstraṃ śastramivābudham/ </div>
            <div class="l">sugṛhītaṃ tadeva jñaṃ śāstraṃ śastraṃ ca rakṣati// </div>
            <div class="l">(tasmādetāḥ pravakṣyante vistareṇottare punaḥ/ </div>
            <div class="l">tattvajñānārthamasyaiva tantrasya guṇadoṣataḥ)// </div>
            <div class="l">idamakhilamadhītya samyagarthān vimṛśati yo+avimanāḥ
              prayoganityaḥ/ </div>
            <div class="l">sa manujasukhajīvitapradātā bhavati dhṛtismṛtibuddhidharmavṛddhaḥ// </div>
            <div class="l">yasya dvādaśasāhasrī hṛdi tiṣṭhati saṃhitā/ </div>
            <div class="l">so+arthajñaḥ sa vicārajñaścikitsākuśalaśca saḥ// </div>
            <div class="l">rogāṃsteṣāṃ cikitsāṃ ca sa kimarthaṃ na budhyate/ </div>
            <div class="l">cikitsā vahniveśasya susthāturahitaṃ prati// </div>
            <div class="l">yadihāsti tadanyatra yannehāsti na tatkvacit/ </div>
            <div class="l">agniveśakṛte tantre carakapratisaṃskṛte// </div>
            <div class="l">siddhisthāne+aṣṭame prāpte tasmin dṛḍhabalena tu/ </div>
            <div class="l">siddhisthānaṃ svasiddhyarthaṃ samāsena samāpitam//)</div>
          </div>
          <p><a name="idp15761408"><!--anchor--></a>ityagniveśakṛte tantre carakapratisaṃskṛte+aprāpte dṛḍhabalasaṃpūrite siddhisthāne
            uttarabastisiddhirnāma dvādaśo+adhyāyaḥ//12// </p>
          <p><a name="idp15762128"><!--anchor--></a> samāptamidaṃ carakatantram/ </p>
        </div>
      </div>



    <div class="stdfooter"><hr><div class="footer"><a class="plain" href="http://indology.info" target="_top">Indology.info
  </a> | <a class="plain" href="http://sarit.indology.info/top.shtml" target="_top">SARIT</a> | <a class="plain" href="http://sarit.indology.info/advanced.shtml" target="_top">Search</a> | <a class="plain" href="http://sarit.indology.info" target="_top">Feedback</a></div><hr><address> Caraka and Agniveśa.
      Date: 2011<br>This page is copyrighted<!--Generated from index.xml using an XSLT version 1.0 stylesheet
	  based on http://www.tei-c.org/Stylesheets/
	  processed using libxslt
	  on 2011-07-20T09:32:59+02:00--></address></div><p class="sarit-claim">This file is a result of <a href="http://sarit.indology.info/top.shtml">SARIT</a> (Search and Retrieval of Indic
    Texts). This revision, dated 2011-07-07, is due to Dominik Wujastyk. For more information about this
    document, please visit <a href="http://sarit.indology.info/top.shtml">http://sarit.indology.info/top.shtml</a>.</p></body></html>
